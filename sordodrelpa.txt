མདོ་སྔགས་གཞུང་ཆེན་བརྒྱད།
སོར་མདོ་རིན་ཆེན་འབྱུང་གནས།
མཛད་པ་པོ། ༧རྗེ་བརྒྱད་པ་མི་བསྐྱོད་རྡོ་རྗེ།
ནི་ཏཱརྠའི་ཤེས་རིག་དཔེ་སྐྲུན་ཁང་།
སྟོན་པའི་འདས་ལོ། ༢༥༥༣ ཕྱི་ལོ། ༢༠༠༩
PUBLISHER S ACKNOWLEDGEMENT
The Publisher gratefully acknowledges the generous support
of Eric Colombel & Tsadra Foundation
for sponsoring the publication of this book.
-Nitartha International
Nitartha International Publications
3902 Woodland Park Ave.N.
Seattle WA 98103 USA
Nitartha International Document Input Center
G..P.O.8974,CPC-150, Kathmandu, Nepal
Tel:- 977-1-4480511
www.nitartha.org
© 2009 by Nitartha International
Cover art copyright © 2009 Nalandabodhi and Nitartha
International.
All rights reserved. No part of this book may be used or reproduced
in any manner whatsoever without written permission from H.H.17th
Karmapa Ugyen Trinley Dorje and Nitartha International.
9 8 7 6 5 4 3 2 1
མདོ་སྔགས་གཞུང་ཆེན་བརྒྱད་ཀྱི་དཔེ་ཚོགས།
སོར་མདོ་རིན་ཆེན་འབྱུང་གནས།
སྤྱི་ཁྱབ་ལམ་སྟོན་པ། རྫོགས་ཆེནདཔོན་སློབ་རིན་པོ་ཆེ།
དཔེ་སྒྲིག་འགན་འཁུར་པ། ནི་ཏཱརྠའི་ཤེས་རིག་དཔེ་སྐྲུན་ཁང་།
ཞུ་དག་འགན་འཛིན། ཨ་ཅཱཪྱ་བཀྲ་ཤིས་དབང་ཕྱུག
གློག་ཀླད་པར་གཞི་སྒྲིག་མཁན། བསྟན་འཛིན་རྣམ་དག
ཞུ་དག་པ། ཨ་ཅཱཪྱ་ཀརྨ་བསྟན་རྣམ། ཨ་ཅཱཪྱ་བཀྲ་ཤིས་དབང་ཕྱུག
རྒྱབ་ཤ་འཇུས་འགོད་པ། བསྟན་འཛིན་རྣམ་དག་དང་འཆི་མེད་ཐར་པ། _Stephanie Johnston _
པར་སྐྲུན་འགན་འཛིན་པ། ཀརྨ་དཔལ་ལྡན་རྒྱ་མཚོ།
དཔེ་སྐྲུན་དང་འགྲེམ་སྤེལ་བྱེད་མཁན། ནི་ཏཱརྠའི་ཤེས་རིག་དཔེ་སྐྲུན་ཁང་།
པར་ཐེངས་དང་པོ། ཕྱི་ལོ། ༢༠༠༩ དེབ་གྲངས། ༡༠༠༠
© 2009 Nitartha international and His Holiness the 17th Gyalwang Karmapa,
Ogyen Drodul Trinley Dorje.
༧རྒྱལ་མཆོག་བཅུ་བདུན་པ་ཨོ་རྒྱན་འགྲོ་འདུལ་ཕྲིན་ལས་རྡོ་རྗེ་མཆོག་དང་། ནི་ཏཱརྠ་ཤེས་
རིག་ཉམས་གསོ་ཁང་ནས་དགོངས་ཁྲོལ་དང་ཡིག་ཐོག་ལ་ཆོག་མཆན་མེད་པར་དེབ་འདི་སྐྱར་པར་
དང་པར་སྐྲུན་གནང་མི་ཆོག་པས་དེ་བཞིན་དགོངས་འཇགས་འཚལ།
དཀར་ཆག
སྔོན་བརྗོད།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་0
གླེང་གཞི།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་1
༧རྗེ་བརྒྱད་པ་མི་བསྐྱོད་རྡོ་རྗེའི་རྣམ་ཐར།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་19
དཔེ་སྐྲུན་གསལ་བཤད། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་3 5
སོར་མདོ་རྩ་བ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་41
མཆོད་བརྗོད་དང་གླེང་གཞི།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ 97
ཕམ་པའི་སྡེ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་120
ལྷག་མའི་སྡེ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ 128
མ་ངེས་པའི་སྐབས།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ 138
སྤང་བའི་ལྟུང་བྱེད་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ 139
ལྟུང་བྱེད་འབའ་ཞིག་པ་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་155
སོར་བཤགས་ཀྱི་སྡེ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་186
ཉེས་བྱས་ཀྱི་སྡེ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་187
བསླབ་པ་ཡོངས་སྦྱོང་གི་གཞི།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ 191
བདེ་བར་གནས་པའི་རྐྱེན།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་199
ཉམས་པ་ཕྱིར་བཅོས།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ 208
འདོན་པ་ཐམས་ཅད་ཀྱི་མཇུག་བསྡུ་བ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ཌ྄214
མཇུག་རྫོགས་པའི་དགེ་རྩ་བསྔོ་བ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་222
ཕྱོགས་སྒྲིག་དང་དཔེ་སྐྲུན་མཛད་པ་པོའི་རྣམ་ཐར། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་225
པར་བྱང་སྨོན་ཚིག་བཅས།་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་0


གླེང་གཞི།
རྣམ་མང་གདུལ་བྱའི་ཁམས་དབང་བསམ་པ་དག།
རྣམ་ཀུན་མཁྱེན་པ་གཉིས་ཀྱིས་ལེགས་གཟིགས་ནས། །
རྣམ་གསུམ་ཆོས་ཀྱི་འཁོར་ལོ་བསྐོར་མཛད་པའི། །
ཐུབ་དབང་ལྷ་ཡི་ལྷ་ལ་གུས་ཕྱག་འཚལ། །
རིམ་གསུམ་འཁོར་ལོའི་དགོངས་དོན་མ་ནོར་བར། །
ཇི་བཞིན་གཟིགས་ནས་སྟོན་ལ་མངའ་བརྙེས་པའི། །
བདག་ཉིད་ཆེན་པོ་ཀླུ་སྒྲུབ་ཐོགས་མེད་སོགས། །
འཕགས་ཡུལ་རྒྱན་དྲུག་མཆོག་གཉིས་ཞབས་ལ་འདུད། །
རྒྱལ་བ་གཉིས་པ་ཀུན་མཁྱེན་རང་བྱུང་བ། །
རིགས་པའི་དབང་ཕྱུག་ཆོས་གྲགས་རྒྱ་མཚོའི་ཞབས། །
ལུང་རིགས་སྨྲ་བའི་སེང་གེ་མི་བསྐྱོད་རྗེ། །
རིམ་བྱོན་ཀ་ཡི་ཕྲེང་བར་སྙིང་ནས་འདུད། །
རྨད་བྱུང་ཐུགས་བསྐྱེད་བཟང་པོའི་ཚ་ཟེར་གྱིས། །
རྨོངས་པའི་གླིང་དུ་ཐབས་ཤེས་སྒྲོན་མེའི་འོད། །
སྤྲོ་ལ་མི་ངལ་བཤད་སྒྲུབ་བསྟན་པའི་སྲོལ། །
གསལ་མཛད་དོན་བརྒྱུད་མཁས་གྲུབ་བླ་མར་འདུད། །
དེ་ཡང་རང་རེའི་སྟོན་པ་བསྐལ་བཟང་གི་སངས་རྒྱས་ཤཱཀྱ་ཐུབ་པ་ཞེས་འཇིག་རྟེན་
གྱི་སྒྲོན་མེ་མཆོག་དེས། གདུལ་བྱའི་ཁམས་དབང་མོས་པ་དང་འཚམས་པར། ཐར་པ་དང་
ཐམས་ཅད་མཁྱེན་པའི་གོ་འཕང་ལ་བཀྲི་བའི་ཐབས། བརྗོད་བྱ་དང་རྗོད་བྱེད་ཀྱི་ཆོས་ཀྱི་
གཏམ་དམ་པའི་ཆོས་ཀྱི་སྒོ་མཐའ་ཡས་པ་ཞིག་སྟོན་པར་མཛད་པ་དེ་དག་ཀྱང་བསྡུ་ན།
1
བཀའ་འཁོར་ལོ་གསུམ་མམ་གཏམ་གསུམ་ཞེས་བྱ་སྟེ། བཀའ་དང་པོ་བདེན་པ་བཞིའི་
ཆོས་ཀྱི་འཁོར་ལོ། བཀའ་བར་པ་མཚན་ཉིད་མེད་པའི་ཆོས་ཀྱི་འཁོར་ལོ། བཀའ་ཐ་མ་
ལེགས་པར་རྣམ་པར་ཕྱེ་བའི་ཆོས་ཀྱི་འཁོར་ལོ་ཞེས་ཐེག་ཆེན་པ་རྣམས་ལ་ཡོངས་སུ་
གྲགས་པ་ཉིད་ཡིན་ཏེ།
དགོངས་པ་ངེས་པར་འགྲེལ་བའི་མདོ་ལས།
བཅོམ་ལྡན་འདས་ཀྱིས་དང་པོར་ཡུལ་ཝ་ར་ཎཱ་སི་དྲང་སྲོང་ལྷུང་བ་རི་
དྭགས་ཀྱི་ནགས་སུ། ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་
རྣམས་ལ། འཕགས་པའི་བདེན་པ་བཞི་རྣམ་པར་བསྟན་པའི་ཆོས་ཀྱི་
འཁོར་ལོ་ངོ་མཚར་རྨད་དུ་བྱུང་བ་སྔོན་ལྷར་གྱུར་པའམ་མིར་གྱུར་པ་
སུས་ཀྱང་ཆོས་དང་མཐུན་པར་འཇིག་རྟེན་དུ་མ་བསྐོར་བ་གཅིག་རབ་ཏུ་
བསྐོར། ཞེས་དང་།
བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་
བརྩམས། སྐྱེ་བ་མ་མཆིས་པ་དང་། འགག་པ་མ་མཆིས་པ་དང་། གཟོད་
མ་ནས་ཞི་བ་དང་། རང་བཞིན་གྱིས་ཡོངས་སུ་མྱ་ངན་ལས་འདས་པ་
ཉིད་ལས་བརྩམས་ནས་ཐེག་པ་ཆེན་པོ་ལ་ཡང་དག་པར་ཞུགས་པ་
རྣམས་ལ་སྟོང་ཉིད་སྨོས་པའི་རྣམ་པས་ཆེས་རྨད་དུ་བྱུང་བའི་ཆོས་ཀྱི་
འཁོར་ལོ་གཉིས་པ་བསྐོར། ཅེས་དང་།
བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ལས་
བརྩམས། སྐྱེ་བ་མ་མཆིས་པ་ཉིད་ནས་འགག་པ་མ་མཆིས་པ་ཉིད་དང་།
གཟོད་མ་ནས་ཞི་བ་ཉིད་དང་། རང་བཞིན་གྱིས་ཡོངས་སུ་མྱ་ངན་ལས་
འདས་པ་ཉིད་ལས་བརྩམས་ནས་ཐེག་པ་ཐམས་ཅད་ལ་ཡང་དག་པར་
ཞུགས་པ་རྣམས་ལ་ལེགས་པ་རྣམ་པར་ཕྱེ་བ་དང་ལྡན་པ་ཤིན་ཏུ་ངོ་
གླེང་གཞི།
2
མཚར་རྨད་དུ་བྱུང་བའི་ཆོས་ཀྱི་འཁོར་ལོ་བསྐོར་བ།
ཞེས་སོགས་གསུངས་པ་ལྟར་དང་།
གཞན་ཡང་གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོར།
རིགས་ཀྱི་བུ་འདི་ལྟ་སྟེ། དཔེར་ན་ནོར་བུ་མཁན་མཁས་པ་ནོར་བུ་སྤྱོད་
པའི་ཚུལ་ལེགས་པར་ཤེས་པ་དེས་ནོར་བུ་རིན་པོ་ཆེའི་རིགས་ནས་
ཡོངས་སུ་མ་དག་པའི་ནོར་བུ་རིན་པོ་ཆེ་བླངས་ཏེ་ལན་ཚྭའི་ཆུ་རྣོན་པོས་
སྦངས་ནས་སྐྲའི་རེ་བའི་ཡོངས་སུ་སྦྱོང་བས་ཡོངས་སུ་སྦྱོང་བར་བྱེད་དོ། །
དེ་ཙམ་གྱིས་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་ཟས་ཀྱི་ཁུ་
བ་རྣོན་པོས་སྦངས་ནས་བལ་གྱི་ལྭ་བའི་ཡོངས་སུ་སྦྱོང་བས་ཡོངས་སུ་
སྦྱོང་བར་བྱེད་དོ། །དེ་ཙམ་གྱིས་བརྩོན་པ་འདོར་བ་ཡང་མ་ཡིན་ཏེ། དེའི་
འོག་ཏུ་སྨན་ཆེན་པོའི་ཁུ་བ་ལ་ཡང་སྦངས་ནས་རས་སྲབ་མོའི་ཡོངས་སུ་
སྦྱོང་བར་བྱེད་དོ། །ཡོངས་སུ་སྦྱངས་ཏེ་དྲི་མ་དང་བྲལ་བ་ནི་བཻ་ཌཱུཪྱའི་
རིགས་ཆེན་པོ་ཞེས་བརྗོད་དོ། །
རིགས་ཀྱི་བུ་དེ་བཞིན་དུ་དེ་བཞིན་གཤེགས་པ་ཡོངས་སུ་མ་དག་པའི་
སེམས་ཅན་གྱི་ཁམས་མཁྱེན་ནས་མི་རྟག་པ་དང་། སྡུག་བསྔལ་བ་དང་།
བདག་མེད་པ་དང་། མི་གཙང་བ་ཡིད་འབྱུང་བའི་གཏམ་གྱིས་འཁོར་བ་
ལ་དགའ་བའི་སེམས་ཅན་རྣམས་སྐྱོ་བ་སྐྱེད་པར་མཛད་དེ་འཕགས་པའི་
ཆོས་འདུལ་བ་ལ་འཛུད་པར་མཛད་དོ། །
དེ་ཙམ་གྱིས་དེ་བཞིན་གཤེགས་པ་བརྩོན་པ་འདོར་བ་ཡང་མ་ཡིན་ཏེ།
དེའི་འོག་ཏུ་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པའི་
གཏམ་གྱིས་དེ་བཞིན་གཤེགས་པའི་ཚུལ་རྟོགས་པར་མཛད་དོ། །
དེ་ཙམ་གྱིས་དེ་བཞིན་གཤེགས་པ་བརྩོན་པ་འདོར་བ་ཡང་མ་ཡིན་ཏེ།
གླེང་གཞི།
3
དེའི་འོག་ཏུ་ཕྱིར་མི་ལྡོག་པའི་འཁོར་ལོའི་གཏམ་དང་འཁོར་གསུམ་
ཡོངས་སུ་དག་པའི་གཏམ་གྱིས་རང་བཞིན་སྣ་ཚོགས་ཀྱི་རྒྱུ་ཅན་གྱི་
སེམས་ཅན་དེ་དག་དེ་བཞིན་གཤེགས་པའི་ཡུལ་ལ་འཇུག་པར་མཛད་
དོ། །ཅེས་དང་།
ཡང་དེ་ཉིད་ལས།
བདེན་པ་བཞིའི་ཚུལ། སྟོང་པ་ཉིད་ཀྱི་ཚུལ། དེ་བཞིན་གཤེགས་པའི་
སྙིང་པོའི་ཚུལ། ཞེས་སོགས་གསུངས་སོ། །
དེ་དག་གི་དོན་གསལ་བར་བྱེད་པ་ནི། རྒྱལ་ཚབ་བྱམས་པ་མགོན་པོ་དང་སྟོན་པ་
ཉིད་ཀྱིས་ལུང་གིས་ཟིན་པའི་སློབ་དཔོན་བདག་ཉིད་ཆེན་པོ་འཕགས་པ་ཀླུ་སྒྲུབ་དང་སློབ་
དཔོན་ཆེན་པོ་ཐོགས་མེད་ཉིད་ཡིན་ལ། སློབ་དཔོན་ཆེན་པོ་དེ་དག་གིས་བཀའ་འཁོར་ལོ་
གསུམ་གྱི་རྣམ་གཞག་ཇི་ལྟར་བཀྲལ་བའི་ཚུལ་ནི།
རྒྱལ་ཚབ་བྱམས་པ་མགོན་པོས་རྒྱུད་བླ་མར།
འཇིག་རྟེན་ཞི་བའི་ལམ་ལ་འཇུག་པ་དང་། །
རབ་ཏུ་སྨིན་དང་ལུང་སྟོན་རྒྱུ་ཡི་གཟུགས། །
ཞེས་དང་པོར་གདུལ་བྱ་འཇིག་རྟེན་པ་འཁོར་བ་ལ་ཆགས་པ་རྣམས་ཡིད་འབྱུང་
བའི་གཏམ་གྱིས་བསྐུལ་ནས་ཞི་བ་མྱང་འདས་ཀྱི་ལམ་ལ་འཇུག་པར་བྱེད་པའི་འཁོར་ལོ་
དང་། བར་དུ་སྟོང་པ་ཉིད་ཀྱི་གཏམ་གྱིས་ཐེག་པ་ཆེན་པོར་རབ་ཏུ་ཡོངས་སུ་སྨིན་པར་བྱེད་
པའི་འཁོར་ལོ་དང་། ཐ་མར་ཕྱིར་མི་ལྡོག་པའི་འཁོར་ལོའི་གཏམ་གྱིས་དེ་བཞིན་གཤེགས་
པའི་ཡུལ་ལ་འཇུག་ཅིང་བྱང་ཆུབ་ཏུ་ལུང་སྟོན་པ་ཆེན་པོས་གྲོལ་བར་བྱེད་པའི་རྒྱུར་གྱུར་
པར་གསུངས་པ་ལྟར་སློབ་དཔོན་ཐོགས་མེད་ཞབས་ཀྱིས་ཀྱང་བསྡུ་བ་སོགས་སུ་བཀྲལ་
ལ།
གླེང་གཞི།
4
དཔལ་མགོན་འཕགས་པ་ཀླུ་སྒྲུབ་ཡབ་སྲས་ཀྱིས།
བསོད་ནམས་མིན་པ་དང་པོར་ཟློག།
བར་དུ་བདག་ནི་ཟློག་པ་སྟེ། །
ཐ་མར་ལྟ་གཞི་ཀུན་ཟློག་པ། །
གང་གིས་ཤེས་དེ་མཁས་པ་ཡིན།
ཅེས་སྟོན་པ་ཐབས་མཁས་ལ་ཐུགས་རྗེ་ཆེན་པོ་དང་ལྡན་པ་དེས། གདུལ་བྱ་ལས་
དང་པོ་པ་རྣམས་ལ་ཐོག་མར་བདག་ཡོད་པར་སྟོན་ནས་བསོད་ནམས་མིན་པ་མི་དགེ་བའི་
ལས་ཟློག་པའི་འཁོར་ལོ་དང་། བར་དུ་བདག་ཟློག་པ་སྟེ་བདག་མེད་པར་སྟོན་པ་ཟབ་མོ་
སྟོང་པ་ཉིད་ཀྱི་ཆོས་ཀྱི་འཁོར་ལོ་དང་། ཐ་མ་ལྟ་བར་གྱུར་པའི་གཞི་ཐམས་ཅད་ཟློག་པས་
ལྟ་བ་ཀུན་ཟློག་གི་འཁོར་ལོ་ཞེས་བཀྲལ་བར་མཛད་པ་སྟེ། དེ་ལྟར་རིམ་པ་གསུམ་གྱི་
བཀའི་འཁོར་ལོའི་དགོངས་དོན་མ་ནོར་བ་ཇི་བཞིན་དུ་བཀྲལ་བར་མཛད་པ་ནི་རྒྱ་གར་
འཕགས་པའི་ཡུལ་གྱི་སློབ་དཔོན་ཆེན་པོ་འཛམ་གླིང་མཛེས་པར་བྱེད་པའི་རྒྱན་དྲུག་དང་
མཆོག་གཉིས། གྲུབ་ཐོབ་ཆེན་པོ་བརྒྱད་བཅུ་སོགས་ཀྱི་གསུང་དྲི་མ་མེད་པའི་བསྟན་
བཅོས་རྣམས་ཡིན་ནོ། །
དེ་ལྟ་བུའི་མདོ་སྔགས་རྒྱལ་བའི་བསྟན་པ་རིན་པོ་ཆེ། འགྲོ་བ་རྣམས་འཕྲལ་དང་
ཕུག་གི་འཁྲུལ་རྒྱུས་བསླད་པའི་མ་རིག་པའི་རིམས་ནད་རབ་ཏུ་ཞི་བར་བྱེད་པའི་སྨན་
མཆོག་བླ་ན་མེད་པ་དེ་ཉིད། སྤྱིར་བོད་གངས་ཅན་གྱི་སྤྲུལ་པའི་ཆོས་རྒྱལ་ཁྲི་སྲོང་ལྡེ་
བཙན། རྒྱ་གར་གྱི་མཁན་ཆེན་ཞི་བ་འཚོ། སློབ་དཔོན་ཆེན་པོ་པདྨ་སཾ་བྷ་བ་དང་། ཁྱད་
པར་དུ་ཡང་སྙིང་སྟོབས་བླ་ན་མེད་པས་རྒྱ་གར་འཕགས་པའི་ཡུལ་དུ་ལན་གསུམ་བྱོན་
ནས་ཡོངས་སུ་གྲགས་པའི་པཎ་གྲུབ་ཆེན་པོ་ནཱ་རོ་པ་ཛྙཱ་ན་སིདྡྷི་དང་རྒྱལ་བ་མཻ་ཏྲི་པ་བླ་མར་
བསྟེན་པའི་དགྱེས་མཛད་ལོ་ཙཱ་བ་ཆེན་པོ་མར་པ་ཆོས་ཀྱི་བློ་གྲོས་སོགས། སྔ་ཕྱིར་བྱོན་
པའི་རྒྱལ་བློན་ལོ་པཎ་རྣམས་ཀྱི་ཐུགས་བསྐྱེད་དུས་སུ་སྨིན་པའི་སྟོབས་ལས། མདོ་རྒྱུད་
གླེང་གཞི།
5
མན་ངག་དང་བཅས་པའི་བཀའ་བསྟན་མ་ལུས་པ་ལེགས་སྦྱར་ལྷ་ཡི་སྐད་ནས་བོད་ཆེན་
པོའི་སྐད་དུ་འགྱུར་བ་ཙམ་དུ་མ་ཟད། དེ་དག་སོ་སོའི་བཤད་སྒྲུབ་ཀྱི་ཉམས་ལེན་ཡོངས་
སུ་རྫོགས་པ་གངས་ལྗོངས་ཀྱི་བསོད་ནམས་ཀྱི་དཔལ་དུ་བྱོན་ལ། རིམ་བཞིན་སྒྲུབ་བརྒྱུད་
ཤིང་རྟ་ཆེན་པོའི་མཁས་གྲུབ་གོང་མ་རྣམས་ཀྱིས་གསན་བསམ་སྒོམ་གསུམ་གྱི་སྒོ་ནས།
འདུལ་མདོ་མངོན་པ་གསང་བ་སྔགས་དང་བཅས་པའི་སྡེ་སྣོད་རྣམས་ཚུལ་བཞིན་དུ་
ཉམས་བཞེས་ཀྱིས་རྟོགས་པ་མངོན་དུ་མཛད་ནས། མཁས་བཙུན་བཟང་པོའི་ངང་གཤིས་
དང་མ་བྲལ་བའི་སྒོ་ནས་འཆད་རྩོད་རྩོམ་པའི་མཛད་འཕྲིན་མཐར་ཕྱིན་པར་བསྐྱངས་པ་
བགྲངས་ཀྱིས་མི་ལངས་པ་ཞིག་བྱོན་པ་རྣམས་ཀྱི་ནང་ནས། སྐལ་བཟང་གི་སངས་རྒྱས་
དྲུག་པ་སེང་གེའི་རྣམ་འཕྲུལ་འཕགས་པ་སྤྱན་རས་གཟིགས་དང་རྣམ་དབྱེར་མ་མཆིས་པ།
འཕགས་བོད་འཛམ་གླིང་ཀུན་ཏུ་དཔལ་ལྡན་ས་ར་ཧ་པ་ལ་སོགས་པའི་སྤྲུལ་པའི་མཛད་པ་
བསམ་གྱིས་མི་ཁྱབ་པ་སྟོན་པའི་སྐྱེས་བུ་ཆེན་པོ། སངས་རྒྱས་ཐམས་ཅད་ཀྱི་འཕྲིན་ལས་
གཅིག་ཏུ་བསྡུས་པའི་རང་གཟུགས། བོད་གངས་ཅན་ལྗོངས་ཀྱི་སྤྲུལ་སྐུའི་ཐོག་མ། ༧རྒྱལ་
བའི་དབང་པོ་དཔལ་ཀརྨ་པ་ཞེས་མཚན་ཡོངས་སུ་གྲགས་པའི་སྤྲུལ་པའི་ཕྲེང་བ་རིམ་པར་
བྱོན་པ་རྣམས་ཀྱི་དང་པོ་དུས་གསུམ་མཁྱེན་པ་ནས་བཟུང་རྒྱལ་དབང་རིམ་བྱོན་གྱིས་
གཞུང་ལུགས་རབ་འབྱམས་ལ་གསན་བསམ་སྒོམ་གསུམ་མཐར་ཕྱིན་པར་མཛད་དེ་
བཤད་སྒྲུབ་རྒྱལ་བའི་བསྟན་པ་རྨ་མེད་པར་སྐྱོང་ནས་ད་ལྟའི་བར་དུ་ལུང་རྟོགས་ཀྱི་འཕྲིན་
ལས་འགྲན་དུ་མེད་པའི་རྣམ་ཐར་མཆིས་པ་ལས། ཁྱད་པར་དུ་སྒྲུབ་བརྒྱུད་རིན་པོ་ཆེ་
འདིའི་བཤད་པའི་སྡེ་རྒྱ་ཆེ་བ་ནི་རྗེ་དྲུག་པ་མཐོང་བ་དོན་ལྡན་གྱི་དུས་ནས་བཟུང་བྱུང་ཡོད་
པར་གསུངས་ཏེ།
ཤེས་བྱ་རིན་པོ་ཆེའི་མཛོད་ལས།
མཚན་ཉིད་ཕྱོགས་ཀྱི་བཤད་གྲྭ་སྔོན་དུས་སྒྲུབ་བརྒྱུད་འདིར་ཆེར་མ་བྱོན་
པ་ལ་རྗེ་དྲུག་པ་མཐོང་བ་དོན་ལྡན་གྱིས་ཀུན་མཁྱེན་རོང་སྟོན་ཆེན་པོ་
གླེང་གཞི།
6
ལས་གཞུང་ལུགས་དུ་མ་གསན། [ཀུན་མཁྱེན་རོང་སྟོན་]དེས་ཀྱང་ང་
ལ་སངས་རྒྱས་སློབ་མ་ཡོད་པ་ཡིན་ཅེས་སེང་གེའི་སྒྲ་བསྒྲགས། རྗེ་
བདུན་པས་ཚད་མ་རིགས་གཞུང་རྒྱ་མཚོ་མཛད་ཅིང་གཞུང་ལུགས་རབ་
འབྱམས་སྨྲ་བའི་སློབ་མ་མང་དུ་བྱུང་། ཞེས་འབྱུང་ངོ་། །
རྗེ་བདུན་པ་དང་བརྒྱད་པའི་དུས་ནས་བཟུང་དྭགས་པོ་ལེགས་བཤད་གླིང་སོགས་
བཤད་གྲྭ་རྣམས་རིམ་པར་དར་ཁྱབ་རྒྱ་ཆེན་བྱུང་ནས། རྗེ་དགུ་པའི་རྗེས་ལ་ཟ་དམ་ཉིན་
བྱེད་གླིང་སོགས་སུ་འཆད་རྩོད་ཀྱི་སྲོལ་ཤིན་ཏུ་རྒྱ་ཆེར་དར་ནས་བཤད་སྒྲུབ་སྤྱི་དང་ལྷག་
པར་བཤད་པའི་འཕྲིན་ལས་འགྲན་ཟླ་དང་བྲལ་བ་བྱུང་བ་ཡིན་ནོ། །
དེ་ལྟར་རྫོགས་པའི་སངས་རྒྱས་བཅོམ་ལྡན་འདས་ཀྱི་བཀའ་དང་དེའི་དགོངས་
འགྲེལ་རྒྱ་བོད་མཁས་གྲུབ་དག་གི་བསྟན་བཅོས་བགྲངས་ཀྱིས་མི་ལངས་པར་བཞུགས་པ་
རྣམས་ཀྱི་ནང་ནས། སྒྲུབ་བརྒྱུད་རང་ལུགས་ལ་གཙོ་བོའི་སྙིང་དོན་གནད་དུ་དྲིལ་ནས་
ཐོས་བསམ་སྒོམ་པས་གཏན་ལ་དབབ་པར་བྱ་བ་ནི། ༡ འདུལ་བ། ༢ མངོན་པ། ༣ ཚད་
མ། ༤ ཤེར་ཕྱིན། ༥ དབུ་མ་སྟེ། མདོ་ཕྱོགས་ཀྱི་གཞུང་བཀའ་པོད་ལྔ་དང་། ༦ རྒྱུད་བླ་
མ། ༧ ཟབ་མོ་ནང་དོན། ༨ རྒྱུད་བརྟག་གཉིས་བཅས། སྔགས་ཕྱོགས་ཀྱི་གཞུང་ཆེན་མོ་
གསུམ་སྟེ་མདོ་སྔགས་གཞུང་ཆེན་བརྒྱད་ཀྱི་བརྗོད་བྱ་རྣམས་ཡིན་ནོ། །
\མདོ་སྔགས་གཞུང་ཆེན་བརྒྱད་(ཅེས་པའི་ཐ་སྙད་འདིའང་། སྔོན་༧རྒྱལ་བའི་
དབང་པོ་༧དཔལ་ཀརྨ་པ་བཅུ་དྲུག་པ་ཆེན་པོ་རང་བྱུང་ཁྱབ་བདག་རིག་པའི་རྡོ་རྗེས།
མཁན་ཆེན་རྡོ་རྗེ་འཆང་ཚུལ་ཁྲིམས་རྒྱ་མཚོ་མཆོག་ལ་སྒྲུབ་བརྒྱུད་རང་རྐང་གི་འཆད་ཉན་
བྱེད་རྒྱུ་དེ། གོང་གསལ་གྱི་མདོ་ཕྱོགས་ཀྱི་གཞུང་བཀའ་པོད་ལྔ་དང་། སྔགས་ཕྱོགས་ཀྱི་
གཞུང་ཆེན་མོ་གསུམ་སྟེ་མདོ་སྔགས་གཞུང་ཆེན་བརྒྱད་ཡིན་ཅེས་ཆབ་ཤོག་ཕེབས་པའི་
གླེང་གཞི།
7
ཚུལ་བདག་སོགས་ཀརྨ་ཤྲཱི་ནཱ་ལནྡའི་ཆེས་མཐོའི་བཤད་གྲྭ་ཆེན་པོའི་ཐོན་རིམ་དང་པོའིསློབ་
ཕྲུག་རྣམས་ལ་བཀའ་བསྩལ་པ་ལྟར། ད་ལན་ནི་ཏཱརྠ་ཤེས་རིག་ཉམས་གསོ་ཁང་ནས་
འདིར་ཕྱོགས་གཅིག་ཏུ་བསྒྲིགས་པ་གཤམ་གསལ་ལྟར་ལགས།
དེའང་ཀར་ཊཱིཀ་རང་ལུགས་མདོ་ཕྱོགས་ཀྱི་གཞུང་བཀའ་པོད་ལྔ་ནི། རྗེ་བརྒྱད་པ་
མི་བསྐྱོད་རྡོ་རྗེས། དགུང་ལོ་ཉེར་གཉིས་ནས་ཉེར་དྲུག་བར་སློབ་དཔོན་ཡོན་ཏན་འོད་ཀྱི་
གསུང་འདུལ་བ་མདོ་རྩའི་ཊཱི་ཀ་ཉི་མའི་དཀྱིལ་འཁོར་དང་། དགུང་ལོ་ཉེར་བདུན་ལ་སློབ་
དཔོན་དབྱིག་གཉེན་ཞབས་ཀྱི་གསུང་ཆོས་མངོན་པ་མཛོད་ཀྱི་ཊཱི་ཀ་གྲུབ་བདེའི་དཔྱིད་འཇོ་
དང་། དགུང་ལོ་ཉེར་གསུམ་ལ་རྒྱལ་ཚབ་བྱམས་པ་མགོན་པོའི་གསུང་སྦས་དོན་མངོན་
རྟོགས་རྒྱན་གྱི་ཊཱི་ཀ་རྗེ་བཙུན་ངལ་གསོ་དང་། དགུང་ལོ་སོ་དགུ་ལ་ཕེབས་པའི་སྐབས་
འཇིགས་བྲལ་གྱི་སློབ་དཔོན་ཆེན་པོ་ཟླ་བ་གྲགས་པའི་གསུང་དབུ་མ་ལ་འཇུག་པའི་ཊཱི་ཀ་
དྭགས་བརྒྱུད་གྲུབ་པའི་ཤིང་རྟ་བཅས། གཞུང་ཆེན་བཀའ་བཞི་སོ་སོར་རང་ལུགས་ཐུན་
མོང་མ་ཡིན་པའི་དགོངས་པའི་དཀའ་གནད་དང་། སྤྱི་མཐའ་དཔྱོད། དགག་བཞག་དང་
བཅས་པ་གསལ་པོར་སྟོན་པ་གཞན་ལ་མ་ལྟོས་པའི་རྣམ་བཤད་ཁྱད་ཆོས་ཅན་མཛད་པ་
ཡིན་ཏེ།
ཤེས་བྱ་རིན་པོ་ཆེའི་མཛོད་ལས།
གཞུང་ཆེན་བཀའ་བཞི་མི་བསྐྱོད་རྒྱལ་ལ་བབས། །
ཞེས་པའི་ཐད་ཀྱི་འགྲེལ་པར།
ཁྱད་པར་ས་ཀར་གཉིས་ཀྱི་སྡེ་སྣོད་འཛིན་པ་ཆེན་པོ་དྭགས་པོ་རབ་
འབྱམས་པ་གསུམ་པ་ཀརྨ་འཕྲིན་ལས་པ་དང་པོ་ཕྱོགས་ཐམས་ཅད་
ལས་རྒྱལ་བའི་ལྷ་ལ། རྗེ་བརྒྱད་པ་ཐམས་ཅད་མཁྱེན་པ་ཆེན་པོ་མི་
གླེང་གཞི།
8
བསྐྱོད་དགའ་བས་གཞུང་ལུགས་མཐའ་ཡས་པ་གསན་ཅིང་། གཞན་ལ་
མ་ལྟོས་པར་ཐམས་ཅད་མཁྱེན་པའི་ཡེ་ཤེས་ཀྱིས་ཤིང་རྟའི་སྲོལ་གསར་
དུ་ཕྱེས་ཏེ། འདུལ་བའི་རྣམ་འགྲེལ་ཉི་མའི་དཀྱིལ་འཁོར། མཛོད་
འགྲེལ་གྲུབ་བདེའི་དཔྱིད་འཇོ་ལེགས་བཤད་ཡོངས་ཀྱི་རྒྱལ་པོ། མངོན་
རྒྱན་འགྲེལ་པ་རྗེ་བཙུན་ངལ་གསོ། འཇུག་ཊཱིཀ་དྭགས་བརྒྱུད་གྲུབ་པའི་
ཤིང་རྟ་བདེ་བར་འདྲེན་པའི་ཤུལ་ལམ། ཚད་མ་རིགས་གཞུང་གི་འགྲེལ་
པ་སོགས་མཛད་ཅིང་། གཞུང་ཆེན་བཀའ་བཞིའི་ལམ་གསལ་བར་
མཛད་པ་ནས་མི་བསྐྱོད་རྒྱལ་བ་ཁོ་ན་ལ་བཤད་པའི་བཀའ་བབས་པ་
ལྟར་གྱུར་ཏེ། ཞེས་གསུངས་སོ། །
མདོ་ཕྱོགས་ཀྱི་གཞུང་ཆེན་བཀའ་པོད་ལྔ་པ་ནི་ཚད་མའི་བསྟན་བཅོས་ཏེ། དེ་ཡང་
རིགས་པའི་དབང་ཕྱུག་ཆེན་པོ་དཔལ་ཕྱོགས་ཀྱི་གླང་པོའི་གསུང་ཚད་མ་ཀུན་ལས་བཏུས་
པ་དང་། དེའི་དགོངས་འགྲེལ་སློབ་དཔོན་ཆེན་པོ་ཆོས་ཀྱི་གྲགས་པས་མཛད་པའི་རྒྱས་
པའི་བསྟན་བཅོས་ཚད་མ་རྣམ་འགྲེལ་སོགས་ཚད་མ་སྡེ་བདུན་དང་བཅས་པ་མཐའ་དག་
གི་དགོངས་པ་རང་སྟོབས་ཀྱིས་བཀྲལ་བའི་རྒྱས་འགྲེལ་ཚང་ལ་མ་ནོར་བ་གཞུང་གཅིག་
གི་ནང་དུ་འདུས་པ་དང་། དེ་ཡང་རྒྱས་འབྲིང་བསྡུས་གསུམ་གྱི་སྒོ་ནས་འཆད་པའི་སྲོལ་
དཀྱུས་གཅིག་ཏུ་བཀོད་པའི་གཞུང་། རྗེ་བདུན་པ་ཆོས་གྲགས་རྒྱ་མཚོས་མཛད་པའི་ཚད་
མ་རིགས་གཞུང་རྒྱ་མཚོ་ཞེས་བོད་གངས་ཅན་གྱི་ལྗོངས་ལ་ཡོངས་སུ་གྲགས་པ་དེ་ནི་སྔ་
འགྲེལ་ཀུན་ལས་ཁྱད་པར་དུ་འཕགས་པ་ཡིན་ཏེ།
ཤེས་བྱ་རིན་པོ་ཆེའི་མཛོད་ལས།
ལྷག་པར་འཇིག་རྟེན་དབང་། །
རྒྱལ་མཆོག་བདུན་པས་རིགས་གཞུང་རྒྱ་མཚོ་བསྐྱིལ། །
ཆོས་གྲགས་དགོངས་པའི་ཆུ་བོ་ཀུན་འདུས་སོ། །
གླེང་གཞི།
9
ཞེས་པའི་ཐད་ཀྱི་འགྲེལ་པར།
[རིགས་པའི་དབང་ཕྱུག་ཆེན་པོ་དཔལ་ཕྱོགས་ཀྱི་གླང་པོ་དང་ཆོས་ཀྱིགྲགས་
པ་རྣམ་གཉིས་ཀྱི་རིགས་པའི་གཞུང་ལུགས་མཐའ་དག་གི་]ཚུལ་
མ་ནོར་བར་ལྷག་པར་གསལ་བར་མཛད་པ་འཇིག་རྟེན་དབང་ཕྱུག་སྤྱན་
རས་གཟིགས་རྒྱལ་མཆོག་ཐམས་ཅད་མཁྱེན་པ་བདུན་པ་ཆོས་གྲགས་
རྒྱ་མཚོས་སྔོན་ཆོས་ཀྱི་གྲགས་པར་སྐྱེ་བ་བཞེས་པའི་བག་ཆགས་སད་དེ་
ཐུགས་ནས་ཤར་གྱིས་གསུང་བ་ཉིད་ཡི་གེ་པས་འབྲི་བ་ཁོ་ན་ལས་རྩོམ་
གཞི་དང་ཕྱག་དཔེ་གཟིགས་རྟོག་གི་རྩོལ་བ་གང་ཡང་མ་མཛད་པ་
སོགས་ཁྱད་འཕགས་ངོ་མཚར་དུ་མ་དང་ལྡན་པའི་ཚད་མ་རིགས་གཞུང་
རྒྱ་མཚོ་ཞེས་གྲགས་པ་བློ་ལྡན་རྣམས་ཀྱི་ཉེར་འཚོར་བསྐྱིལ་བར་མཛད་
དེ། ཆོས་གྲགས་[སློབ་དཔོན་ཆོས་ཀྱི་གྲགས་པའི་ཚད་མ་སྡེ་བདུན་གྱི་]
དགོངས་པའི་ཆུ་བོ་མ་ལུས་ཤིང་ལུས་པ་མེད་པ་ཀུན་འདུས་པའི་འཇུག་
ངོགས་ཆེན་པོར་གྱུར་ཏོ། །ཞེས་དང་།
གཞན་ཡང་ཤེས་བྱ་མཛོད་གཏན་ཚིགས་རིགས་པ་བཤད་པའི་སྐབས་ལས།
རིགས་གཞུང་རྒྱ་མཚོ་དང་།
ཞེས་པའི་ཐད་ཀྱི་འགྲེལ་པར།
རྒྱལ་དབང་ཐམས་ཅད་མཁྱེན་པ་བདུན་པ་ཆོས་གྲགས་རྒྱ་མཚོས་རྒྱ་བོད་
གཉིས་ཀའི་བཤད་སྲོལ་དང་འགྲེལ་ཊཱིཀ་ལ་མ་ལྟོས་པར་སྡེ་བདུན་གྱི་
དགོངས་པ་དཔྱིས་ཕྱིན་པ་རང་སྟོབས་ཁོ་ནས་བསྡུས་ཤིང་བཀྲལ་བ་ཐུན་
མིན་གྱི་བསྟན་བཅོས་རིགས་གཞུང་རྒྱ་མཚོ་ཞེས་རིགས་པའི་ཚུལ་སྔ་ན་
མེད་པའི་ཤིང་རྟའི་ལམ་སྲོལ་གཉིས་པ་དང་། ཞེས་གསུངས་སོ། །
དེ་ལྟར་ཟབ་པ་དང་རྒྱ་ཆེ་བའི་རྩ་བའི་གཞུང་ཆེན་པོད་ལྔའི་ཀར་ཊཱིཀ་ཆེན་མོ་རྣམས་
ཀྱི་སྙིང་དོན་ཕྱུང་སྟེ་བཀྲལ་བའི་འགྲེལ་པ་རྒྱས་བསྡུས་གཞན་ཡང་བཞུགས་པ་ཡིན་ཏེ།
གླེང་གཞི།
10
ཤེས་བྱ་རིན་པོ་ཆེའི་མཛོད་ལས།
སྲས་བཅས་ལེགས་བཤད་ཉི་འོད་བརྡལ་བའི་རྒྱུན། །
དེང་སང་ན་ཡང་དོན་གྱིས་མ་ཆད་བཞུགས། །
ཞེས་པའི་ཐད་ཀྱི་འགྲེལ་པར།
[རྗེ་བརྒྱད་པའི་]སྲས་ཀྱི་ཐུ་བོ་རྒྱལ་བ་དཀོན་མཆོག་ཡན་ལག།དཔའ་
བོ་གཙུག་ལག་ཕྲེང་བ། ཀརྨ་འཕྲིན་ལས་པ་གཉིས་པ་དང་བཅས་པ་
རྣམས་ཀྱིས་ལེགས་བཤད་ཉི་མའི་འོད་སྣང་རབ་ཏུ་བརྡལ་བར་མཛད་
ལ། ཁྱད་པར་རྗེ་དགུ་པས་མངོན་མཛོད་དང་འཇུག་ཊཱིཀགར་དབང་
ལྔ་པས་མངོན་རྒྱན། དྲུག་པ་ཆོས་ཀྱི་དབང་ཕྱུག་གིས་འདུལ་ཊཱིཀ་བཅས།
ཀར་ཊཱིཀ་ཆེན་མོ་རྣམས་ལས་སྙིང་པོ་བསྡུས་པའི་ཚུལ་དུ་མཛད་ཅིང་། ཟ་
དམ་ཉིན་བྱེད་གླིང་སོགས་སུ་འཆད་རྩོད་ཀྱི་སྲོལ་རྒྱ་ཆེ་བ་བྱུང་ནས་ད་
ལྟའི་བར་དུ་འགྲེལ་པ་དེ་དག་གི་བཤད་ལུང་གི་རྒྱུན་བཞུགས་པས་དེང་
སང་གི་སྐབས་ནའང་བཤད་གྲྭ་དམིགས་སུ་བསལ་བ་མེད་ཀྱང་བཤད་
རྒྱུན་དེ་དག་དོན་གྱིས་མ་ཆད་པར་ཡོད་པ་ཡིན་ནོ། །དེས་ན་ཀར་ལུགས་
ཀྱི་བཤད་སྲོལ་འདི་དག་གི་ཁུངས་ཕལ་ཆེར་ས་ལུགས་དང་དེ་ལས་རོང་
སྟོན་ཆེན་པོའི་བཤད་སྲོལ་ཡིན་ལ། ཕྱིས་ནས་རང་ལུགས་འབུར་དོད་ཀྱི་
བཤད་སྲོལ་བཏོད་པ་ཡིན་པའང་ཤེས་པར་བྱའོ། །
ཞེས་གསུངས་པ་ལྟར་རོ། །
}$?- $8%- (J/- 3R- $?3,
སྔགས་ཕྱོགས་ཀྱི་གཞུང་ཐུན་མོང་མ་ཡིན་པ་ནི་རྒྱལ་བའི་དབང་པོ་དཔལ་ཀརྨ་པ་
གསུམ་པ་རང་བྱུང་རྡོ་རྗེ་ནས་བཟུང་ནང་བརྟག་རྒྱུད་གསུམ་ཞེས་ཡོངས་སུ་གྲགས་པ་ཉིད་
དེ། ཀུན་མཁྱེན་རང་བྱུང་ཞབས་ཉིད་ཀྱིས་མཛད་པའི་ཟབ་མོ་ནང་གི་དོན་རང་འགྲེལ་དང་
གླེང་གཞི།
11
བཅས་པ། སྟོན་པ་བདེ་བར་གཤེགས་པའི་ཞལ་ནས་འབྱུང་བའི་རྒྱུད་བརྟག་པ་གཉིས་པ།
རྒྱལ་ཚབ་བྱམས་པ་མགོན་པོས་མཛད་པའི་རྒྱུད་བླ་མ་བཅས་ཡིན་ཏེ།
ཤེས་བྱ་རིན་པོ་ཆེའི་མཛོད་ལས།
རང་ལུགས་ཀུན་མཁྱེན་རང་བྱུང་རྒྱལ་བ་ནས། །
ནང་བརྟག་རྒྱུད་བླའི་བཤད་བཀའ་གཙོ་བོར་མཛད། །
ཅེས་པའི་ཐད་ཀྱི་འགྲེལ་པར།
ཀུན་མཁྱེན་རང་བྱུང་རྒྱལ་བ་འཇིག་རྟེན་དུ་བྱོན་པ་ནས་ནང་བརྟག་རྒྱུད་
གསུམ་ཞེས་གྲགས་པའི་བཤད་བཀའ་གཙོ་བོར་མཛད་དེ། དེའི་རྒྱུ་
མཚན་ཀྱང་དྭགས་པོ་བཀའ་བརྒྱུད་ཆེ་བཞི་ཆུང་བརྒྱད་དུ་གྲགས་པ་
རྣམས་མེས་རྔོག་མཚུར་གསུམ་ལས་བརྒྱུད་པའི་རྒྱུད་སྡེའི་དབང་བཀའ་
ཅི་རིགས་སྤེལ་བ་ཙམ་ལས། རྗེ་བཙུན་མི་ལའི་སྒྲུབ་བརྒྱུད་ཀྱི་བརྒྱུད་
འཛིན་ཁོ་ན་ཡིན་པས་མཚན་ཉིད་ཕྱོགས་ཀྱི་བཤད་ཉན་ཆེར་མི་མཛད་པ་
སྒྲུབ་པ་ཁོ་ན་ལ་བརྩོན་པ་ལྷུར་བཞེས་པ་ཡིན་ལ། བསྒྲུབ་བྱའི་ཉམས་
ལེན་ཐོས་བསམ་གྱིས་གཏན་ལ་འབེབས་པ་ལ་གོང་གི་གཞུང་རྣམ་པ་
གསུམ་པོ་དེས་ཆོག་ཅིང་དེ་དག་མ་ཤེས་ཐབས་མེད་པ་ཡིན་ཏེ། དེ་ལ་
ཟབ་མོ་ནང་དོན་གནས་བཅུ་གཅིག་པ་འདི་ནི། བླ་མེད་རྒྱུད་སྡེ་མཐའ་
དག་གི་སྤྱི་འགྲེལ། ཕྱི་ནང་གཞན་གསུམ་དང་ཁྱད་པར་རྩ་ང་ཐིག་ལེའིརྣམ་
གཞག་རྒྱས་པར་སྟོན་པས་ཆོས་དྲུག་སྒོམ་པ་རྣམས་ཀྱིས་མི་ཤེས་སུ་
མི་རུང་བ་ཡིན། བརྟག་པ་གཉིས་པ་ནི། བླ་མེད་མ་རྒྱུད་ཐམས་ཅད་ཀྱིརྒྱལ་
པོ་མངའ་བདག་མར་པས་རྩལ་དུ་བཏོན་པའི་ཟབ་ཆོས་ཁྲིད་རྒྱུན་
བར་མ་ཆད་ཅིང་རྒྱུད་སྡེ་རྣམས་ཀྱི་བསྐྱེད་རྫོགས་སྒོམ་པ་ལ་ཐོག་མར་
འདི་ཉིད་ཤེས་པ་གལ་ཆེ་བ་དང་། རྒྱུད་བླ་མ་ནི། རྗེ་སྒམ་པོ་པའི་ཞལ་
གླེང་གཞི།
12
ནས། འོ་སྐོལ་གྱི་ཕྱག་རྒྱ་ཆེན་པོའི་གདམས་པ་འདིའི་གཞུང་ནི་བཅོམ་
ལྡན་འདས་བྱམས་པས་མཛད་པའི་ཐེག་པ་ཆེན་པོ་རྒྱུད་བླ་མའི་བསྟན་
བཅོས་ཡིན་ནོ། །ཞེས་གསུངས་པ་ལྟར། བདེ་གཤེགས་ཕག་མོ་གྲུ་པ།
སྐྱོབ་པ་འཇིག་རྟེན་གསུམ་མགོན་སོགས་ཀྱིས་ཀྱང་ལུགས་དེའི་གྲུབ་
མཐའ་འཆའ་ཞིང་། རང་བྱུང་རྒྱལ་བ་སོགས་ཐམས་ཅད་མཁྱེན་པ་ན་
རིམ་གྱིས་ཀྱང་དེའི་དགོངས་པ་རྩ་བའི་དོན་དུ་མཛད་པ་འབའ་ཞིག་ཡིན་
པས་ཕྱག་རྒྱ་ཆེན་པོ་སྒོམ་པ་ལའང་འདི་ཉིད་ཤེས་པ་གལ་ཆེ་བ་ཡིན།
དེས་ན་གཞུང་འདི་གསུམ་ནི་ཁ་བཤད་དང་རྩོད་པའི་ཆོས་མ་ཡིན་གྱི་
ཉམས་ལེན་དང་ལྟོ་སྦྱར་བའི་ཆོས་ཡིན་པས་སྒྲུབ་བརྒྱུད་འཛིན་པ་རྣམས་
ཀྱིས་བཤད་པའི་རྒྱུན་མ་ཉམས་པར་བཟུང་བ་ཅི་ནས་ཀྱང་གནད་ཆེ་བར་
ཡོད་དོ། །ཞེས་གསུངས་པ་ལྟར་རོ། །
དེ་ལྟར་ཟབ་ཅིང་རྒྱ་ཆེ་བའི་མདོ་སྔགས་རིགས་པའི་གཞུང་ལུགས་འདི་དག་ལ།
རྒྱལ་དབང་ཀརྨ་པ་རིམ་བྱོན་གྱི་གསུང་རྩོམ་ཀར་ཊཱིཀ་ཆེན་མོ་རྣམས་གཞི་རུ་གཟུང་སྟེ།
ཐུགས་སྲས་བུ་སློབ་མཁས་གྲུབ་རིམ་བྱོན་རྣམས་ཀྱི་དགོངས་འགྲེལ་རྒྱས་བསྡུས་ཅི་རིགས་
མཆིས་པ་རྣམས་ལས། ད་ལྟ་ང་ཚོའི་ལག་ཏུ་གསོན་པའི་ཕྱག་དཔེ་རྣམས་\མདོ་སྔགས་
གཞུང་ཆེན་བརྒྱད་(ཅེས་པའི་དེབ་ཕྲེང་ཕྱོགས་བསྒྲིགས་ཞུས་ཏེ་རིམ་བཞིན་དཔེ་དེབ་
གསར་བསྐྲུན་ཞུ་རྒྱུ་ལགས།
ཡིག་རྙིང་ལོ་རྒྱུས་ནང་གསལ་བའི་ཀར་ལུགས་ཀྱི་ཡིག་ཆ་གཞན་ཡང་། ༧རྒྱལ་བའི་
དབང་པོ་དཔལ་ཀརྨ་པ་གསུམ་པ་རང་བྱུང་ཞབས་ཀྱི་གསུང་མངོན་རྟོགས་རྒྱན་གྱི་དོན་
བསྡུས་ས་བཅད་ཅིག་ཡོད་པ་རྗེ་འཕྲིན་ལས་པའི་ཕར་ཕྱིན་འགྲེལ་པར་གསལ་ལ། དཔའ་
བོ་གཙུག་ལག་ཕྲེང་བའི་གསུང་ཆོས་འབྱུང་མཁས་པའི་དགའ་སྟོན་དུ་རྗེ་བརྒྱད་པའི་གསུང་།
སྒྱུ་མ་ཆེན་པོའི་རྒྱུད་འགྲེལ་དང་དེ་ལ་དྭོགས་གཅོད་ཁག་གསུམ། ཕྱག་ཆེན་གསལ་བ་སྐོར་
གླེང་གཞི།
13
གསུམ། རིམ་ལྔའི་དམར་ཁྲིད་ཆེན་མོ། ཆོས་དྲུག་གི་ཁྲིད་ཆེན། ཐིག་རྩ་ཉི་མ་ཆེན་པོའི་མེ་
ལོང་སོགས་ཡོད་པར་གསལ་ལ། གཞན་ཡང་གར་དབང་ལྔ་པའི་བསྡུས་རིགས། ཞྭ་
དམར་དྲུག་པ་ཆོས་ཀྱི་དབང་ཕྱུག་གི་འདུལ་ཊཱིཀཀརྨ་འཕྲིན་ལས་པའི་རྒྱུད་བླའི་འགྲེལ་
པ། མཚུར་ཕུ་འཇམ་དབྱངས་ཆེན་པོ། སོག་དབོན་རིག་པའི་རལ་གྲི། ཀརྨ་འཕྲིན་ལས་པ་
དང་པོ་སོགས་ཀྱི་མཛད་པའི་ཟབ་མོ་ནང་དོན་གྱི་འགྲེལ་པ་སོགས། མདོར་ན་ཀརྨ་པ་ཡབ་
སྲས་ཀྱི་གསུང་རྩོམ་ཇི་སྙེད་ཅིག་ད་ལྟ་ལག་ཏུ་མ་སོན་པ་རྣམས་རིམ་བཞིན་འཚོལ་སྒྲུབ་
ཀྱིས་འདིའི་དེབ་ཕྲེང་ནང་དུ་པར་བསྐྲུན་ཞུ་འཆར་ཡིན།
/A- +F- >J?- <A$- *3?- $?R- #%- ,
དེའང་རང་རེ་ཁ་བ་ཅན་པ་འདི་ལ་ཡུནརིང་གི་ལོ་རྒྱུས་ལྡན་ཞིང་མཐུན་མིན་གྱི་རིག་
གནས་ཕུན་སུམ་ཚོགས་པ་ཡོད་པ་དང་། ཁྱད་པར་དུ་རྒྱལ་བའི་གསུང་རབ་ཀྱིས་གཙོས་
པའི་ཆོས་དང་རིགས་གནས་ཀྱི་གཞུང་ལུགས་གཞན་དྲིང་མི་འཇོག་པ་པོད་གྲངས་ཁྲི་ཚོ་
ལས་བརྒལ་བ་ཡོད་ཀྱང་། བར་ལམ་དུས་ཀྱི་རྐྱེན་དབང་སོགས་ཀྱིས་ཉམས་ཆག་དང་
གཏོར་བརླག་ཚབས་ཆེན་སོང་བ་དང་། སྔོན་ཤིང་པར་དུ་འཁོད་མྱོང་བའམ་ཉེ་བའི་ལོ་
ཤས་སུ་གཞུང་དང་ཚོགས་པ་ཁག་གིས་དཔེ་སྐྲུན་བྱས་པ་ཕུད། དེ་བྱིངས་ཕལ་མོ་ཆེ་ནི་
དཔེ་རྒྱུན་ཤིན་ཏུ་དཀོན་པའི་ཡིག་རྙིང་བྲིས་མ་ཤ་སྟག་ཡིན་པ་དང་། དེ་དག་ཀྱང་དཔེ་
མཛོད་ཁང་དང་སྒེར་གྱིས་བདག་ཏུ་བཟུང་ཤིང་ཤིན་ཏུ་ཁྱབ་རྒྱ་ཆུང་བ། དཔེ་གཅིག་
བརླགས་ན་དེའི་དཔེ་རྒྱུན་ཀྱང་ཆད་པའི་ཉེན་ཁ་ཡོད་པ་དང་། ལྷག་པར་དུ་བོད་ཀྱི་ཆོས་
དང་རིག་གཞུང་ལ་སློབ་གཉེར་དང་ཞིབ་འཇུག་བྱེད་མཁན་གྱི་ལྷག་བསམ་དོན་གཉེར་
ཅན་ཕལ་མོ་ཆེ་ཡིས་མཇལ་རྒྱུའི་གོ་སྐབས་དང་བྲལ་བ་བཅས་ལ་བརྟེན། ཁོ་བོ་རྫོགས་
ཆེན་པ་རྗེ་དབོན་དཔོན་སློབ་ཏུ་འབོད་པ་དེས། ཕྱི་ལོ། ༡༩༩༣ ལོར་ཨ་རིའི་མངའ་སྡེ་ནིའུ་
ཡོག་ཏུ། ནི་ཏཱརྠ་(ངེས་དོན་)ཤེས་རིག་ཉམས་གསོ་ཁང་(Nitartha International
གླེང་གཞི།
14
Non-profit Educational Corporation)ཞེས་པའི་ཚོགས་པ་གསར་དུ་བཙུགས་ཏེཨ་
རིའི་གཞུང་ནས་ཤེས་རིག་ཉམས་གསོའི་ལག་ཁྱེར་ཚད་ལྡན་ཞུས་པ་དང་། དེའི་ཁོངས་
གཏོགས་ལས་ཁུངས་བལ་ཡུལ་དང་རྒྱ་གར་ལ་བཙུགས་ཏེ་བོད་རིགས་གཞོན་སྐྱེས་མང་པོ་
གསོ་སྐྱོང་དང་འབྲེལ། སྔོན་ལ་སྒྲུབ་བརྒྱུད་ཀཾ་ཚང་དང་སྔ་འགྱུར་རྙིང་མའི་གསུང་རབ་
རྣམས་གློག་ཀླད་དམ་ཁཾ་པིའུ་ཊར་དུ་བཅུག་པ་ལ། ད་ཆར་མདོ་སྔགས་གཞུང་ཆེན་བརྒྱད་
དང་ཀུན་མཁྱེན་རོང་ཀློང་གི་བཀའ་འབུམ་གཙོས་པའི་གསུང་རབ་པོད་སུམ་བརྒྱ་ལྷག་
བཅུག་ཟིན་པ་དང་། རིམ་པར་ཞུ་དག་དང་དཔེ་སྒྲིག་གང་ཐུབ་ཀྱིས་དེབ་དང་འོད་སྡེར་
(CD)སོགས་ཀྱི་ཐོག་ནས་དཔེ་སྐྲུན་འགྲེམ་སྤེལ་ཞུས་དང་ཞུ་བཞིན་ཡོད།
འདི་དག་གི་མ་ཕྱི་ཡང་ནི་ཏཱརྠ་ཤེས་རིག་ཉམས་གསོ་ཁང་གིས་འབད་པ་དུ་མས་
བོད་དང་རྒྱ་གར་བལ་འབྲུག་སོགས་ཀྱི་དགོན་སྡེ་དང་ཤར་ནུབ་རྒྱལ་ཁབ་ཀྱི་དཔེ་མཛོད་
ཁང་སོགས་ནས་འཚོལ་སྒྲུབ་ཞུས་པ་དང་། མ་ཕྱི་འགའ་ཞིག་ནི་༧རྒྱལ་བའི་དབང་པོ་༧་
དཔལ་ཀརྨ་པ་ཆེན་པོས་གཙོས་སྐྱེས་ཆེན་དམ་པ་རྣམས་ཀྱི་ཐུགས་བསྐྱེད་རྨད་དུ་བྱུང་བའི་
མཐུ་ལ་བརྟེན་ནས་ཐོབ་པ་སྟེ། དེ་ཡང་རྗེ་ཀརྨ་པ་བཅུ་པ་ཆོས་དབྱིངས་རྡོ་རྗེའི་སྐབས་ནས་
བཟུང་ད་ལྟའི་བར་དུས་དབང་གིས་འཕྲིན་ལས་ལྐོག་ཏུ་གྱུར་པའི་གསུང་རབ་མང་དག་
ཅིག་ཐོག་མར་༧རྒྱལ་བའི་དབང་པོ་དཔལ་ཀརྨ་པ་བཅུ་དྲུག་པ་ཆེན་པོས་རྒྱ་གར་དུ་བཙན་
བྱོལ་ཕེབས་པའི་སྐབས། གསུང་རབ་རྣམས་མཚུར་ཕུའི་གདན་ས་ནས་རྒྱ་གར་དུ་བསྣམས་
ཤིང་སྐུ་ངལ་འཛེམས་མེད་ཀྱིས་མྱུར་སྐྱོབས་ཆེད་དུ། གདན་ས་ཆེན་པོ་རུམ་བཏེགས་
བཤད་སྒྲུབ་ཆོས་འཁོར་གླིང་དུ་ཀརྨའི་གསུང་རབ་ཉམས་གསོ་ཁང་དང་། རྒྱ་གར་རྒྱལ་ས་
ལྡིལླིར་ཀརྨ་པའི་ཆོས་སྡེ་གསར་འཛུགས་ཀྱིས་ཤིང་པར་དང་གློག་པར་གྱི་སྤྱིན་ཤོག་ཐོག་
ནས་བཀའ་བསྟན་དགོངས་འགྲེལ་དང་བཅས་པ་དཔེ་སྐྲུན་འགྲེམ་སྤེལ་གནང་། ཁྱད་པར་
རྒྱ་བོད་གང་དུ་ཡང་སྔར་བྱུང་མ་མྱོང་བའི་འཕྲིན་ལས་བསམ་གྱིས་མི་ཁྱབ་པ་རྒྱལ་བའི་
བཀའ་འགྱུར་རིན་པོ་ཆེ་སྡེ་དགེའི་པར་མ་ཆོས་ལུགས་རིས་མེད་ཀྱི་དགོན་སྡེ་ཁག་ལ་ཆོས་
གླེང་གཞི།
15
སྦྱིན་དུ་བསྩལ་བ་དང་། དེ་བཞིན་བསྟན་འགྱུར་སྡེ་དགེའི་པར་མ་ཡང་མ་གནས་ཀྱི་ཐོག་
ཆོས་སྡེ་རིས་མེད་ལ་གནང་བ་དང་། དེ་དང་དུས་མཚུངས་སུ་བཀའ་བརྒྱུད་རང་གཞུང་གི་
ཡིག་ཆ་གལ་ཆེ་བ་ཕལ་མོ་ཆེ་ཡང་ལྡིལླིར་གློག་པར་མཛད། དེ་མཚུངས་༧རྒྱལ་བའི་དབང་
པོ་༧དཔལ་ཀརྨ་པ་བཅུ་བདུན་པ་ཆེན་པོ་ཨོ་རྒྱན་འགྲོ་འདུལ་འཕྲིན་ལས་རྡོ་རྗེ་མཆོག་ནས་
ཀྱང་ཐུགས་གཟིགས་ཆེན་པོའི་སྒོ་ནས་སྐུ་ངལ་སྣ་ཚོགས་ཀྱིས་ཕྱོགས་མཐའ་དག་ནས་
འཚོལ་སྡུད་མཛད་པའི་རང་གཞུང་རྙིང་པ་མང་དག་ཅིག་ད་ལྟར་རྒྱ་གར་དུ་བྱོན་པ་དང་། དེ་
བཞིན་དུ་སྐྱབས་རྗེ་ཨ་ལག་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གི་ཐུགས་
བསྐྱེད་འགྲན་ཟླ་དང་བྲལ་བའི་མཛད་བཟང་མཐའ་ཡས་པའི་རོགས་སྐྱོང་གནང་བ་སོགས་
དམ་པ་རྣམས་ཀྱི་བཀའ་དྲིན་ལ་བརྟེན་ནས་ཐོབ་པའོ། །
གཞན་ཡང་ནི་ཏཱརྠ་ཤེས་རིག་ཉམས་གསོ་ཁང་གིས་གཅིག་ནས་དུ་མ་འཆར་བའི་
འཕྲིན་ལས་ཀྱི་བྱེད་པོ་གློག་ཀླད་ཀྱི་བོད་ཡིག་གཉེན་ཆས་(Tibetan Software)དང་
ཡིག་གཟུགས་སམ་བྷོ་ཊ་གསར་དུ་བཟོས་ཤིང་། འཛམ་གླིང་ཤར་ནུབ་ཐམས་ཅད་ལ་རིན་
མེད་དང་རིན་ཆུང་གི་སྒོ་ནས་ཕུལ་ཏེ་མ་ཁྱབ་པ་མེད་པར་བྱས་པ་དང་། ད་དུང་འདིའི་སྐོར་
ལ་མུ་འཐུད་ཤུགས་བརྒྱབ་སྟེ་དབུ་མེད་དང་འབྲུ་ཚ་སོགས་ཡིག་གཟུགས་ཕུན་སུམ་ཚོགས་
པ་དང་གཉེན་ཆས་ཀྱི་སྤྱོད་སྒོ་དང་ནུས་པ་ཇེ་ཆེར་གཏོང་སྟེ་བོད་ཀྱི་ཤེས་རིག་ཉམས་གསོ་
དང་དར་རྒྱས་ལ་ཕྱར་བ་གྲུ་འདེགས་ཀྱི་ལས་ཀ་ལ་ཞུགས་རྒྱུ་བཅས་སོ། །
དེ་ལྟ་བུའི་ཤེས་རིག་ཉམས་གསོ་དང་འབྲེལ་བའི་དཔེ་དེབ་གསར་སྐྲུན་གྱི་ལས་
རིམ་ཞིབ་ཕྲ་རྣམས་བལ་ཡུལ་དང་རྒྱ་གར་ཕྱོགས་ནས་བོད་རིགས་གཞོན་སྐྱེས་རྣམས་ནས་
སྒྲུབ་བཞིན་པ་དང་། བདག་གི་བཀའ་དྲིན་སུམ་ལྡན་གྱི་བླ་མ་སྐྱབས་རྗེ་མཁན་ཆེན་རྡོ་རྗེ་
འཆང་ཚུལ་ཁྲིམས་རྒྱ་མཚོ་མཆོག་ནས་ཐོག་མཐའ་བར་གསུམ་དུ་ཐུགས་བརྩེ་བ་ཆེན་པོས་
བཀའ་སློབ་ལམ་སྟོན་སོགས་གང་སྤྱིའི་ཐོག་རོགས་སྐྱོར་བཀའ་དྲིན་གཞལ་དུ་མེད་པ་
གནང་བཞིན་པ་ལགས།
གླེང་གཞི།
16
ད་ལན་མདོ་སྔགས་གཞུང་ཆེན་བརྒྱད་ཀྱིས་གཙོས་པའི་གལ་ཆེའི་གསུང་རབ་
རྣམས་དེང་དུས་ཀྱི་སྤུས་ཚད་ལྡན་པ་གསར་བསྐྲུན་གྱིས་གཞུང་ལུགས་འདི་དག་གི་འཕྲིན་
ལས་ཕྱོགས་་མཐར་སྤེལ་བའི་ཞབས་འདེགས་ཀྱི་སྲི་ཞུ་ཅི་ནུས་སྒྲུབ་ཐུབ་པ་འདི། ཐོག་
མར་ཕྲན་ནས་ནི་ཏཱརྠ་ཤེས་རིག་ཉམས་གསོ་ཁང་གསར་འཛུགས་བྱེད་པའི་དགོས་པ་དོན་
དང་ལྡན་པར་གྱུར་པ་ཙམ་དུ་མ་ཟད། བདག་གི་དཔལ་ལྡན་བླ་མ་རིགས་བརྒྱའི་ཁྱབ་
བདག་དོན་གྱི་སླད་དུ་མཚན་ནས་སྨོས་ན་༧རྒྱལ་བའི་དབང་པོ་དཔལ་ཀརྨ་པ་ཁྱབ་བདག་
རང་བྱུང་རིག་པའི་རྡོ་རྗེ་མཆོག་སྐུ་ན་ཕྲ་བའི་དུས་ནས་བཟུང་བཀའ་བརྒྱུད་ཀྱི་ཡིག་ཆ་རྙིང་
པ་ཁག་དང་དེ་དག་གི་བཤད་སྒྲུབ་ཀྱི་རྒྱུན་སླར་གསོ་དང་ཁྱབ་སྤེལ་གྱི་དགོངས་བཞེད་བླ་
ན་མེད་པའི་སྒོ་ནས། ཀརྨ་ཤྲཱི་ནཱ་ལནྡའི་ཆེས་མཐོའི་བཤད་གྲྭ་ཆེན་མོ་གསར་འཛུགས་ཀྱིས་
གཞུང་ལུགས་འདི་དག་གི་འཆད་ཉན་སྒོམ་སྒྲུབ་བྱེད་རྒྱུའི་གོ་སྐབས་བདག་སོགས་གདུལ་
བྱ་རྣམས་ལ་བསྩལ་བའི་བཀའ་དྲིན་སླར་གསོ་དང་། དེ་བཞིན་དུ་དོན་བརྒྱུད་ཀྱི་བཤད་
རྒྱུན་ཆད་ལ་ཉེ་བའི་མེ་རོ་སླར་ཡང་ལེགས་པར་གསོ་བའི་འཕྲིན་ལས་ཀྱི་བྱེད་པོའི་ཞབས་
འདེགས་ཕྱོགས་ཙམ་སྒྲུབ་པའི་གོ་སྐབས་ཐོབ་པ་འདི་ལ་ཤིན་ཏུ་དགའ་ཚོར་ཆེན་པོ་དང་
བཅས། ཨ་རི་དང་བལ་ཡུལ་རྒྱ་གར་བཅས་ཀྱི་ནི་ཏཱརྠ་ཤེས་རིག་ཉམས་གསོ་ཁང་གི་ལས་
མི་ཡོངས་དང་། དེ་བཞིན་སྐྱབས་རྗེ་མཁན་ཆེན་ཁྲ་འགུ་རིན་པོ་མཆོག་ནས་ཕྱག་དཔེའི་མ་
ཕྱི་ཁག་གཅིག་གཡར་གནང་བ་དང་། མཁས་པའི་དབང་ཆེན་པོ་སྐྱབས་རྗེ་གཟན་དཀར་
རིན་པོ་ཆེ་དང་། ཆོས་གྲོགས་སྐྱབས་རྗེ་སངས་རྒྱས་མཉན་པ་རིན་པོ་ཆེ། དེ་མཚུངས་ཤྲཱི་
ཀརྨའི་ནཱ་ལནྡའི་མཁན་པོ་དང་ཨ་ཅཱཪྱ་རྣམ་པ་བཅས་ནས་ཞུ་དག་དང་དྭོགས་གཅོད་
སོགས་ཀྱི་རོགས་སྐྱོར་གནང་བ་དང་། ལྷག་པར་དུ་བདག་གི་སྤུན་མཆེད་དིལ་ཡག་སྒྲུབ་
དཔོན་རིན་པོ་ཆེ་མཆོག་ནས་སྔ་ཕྱི་བར་གསུམ་དུ་བསླབ་བྱ་དང་ཐུགས་རོགས་རྒྱ་ཆེར་
གནང་བ་ཙམ་དུ་མ་ཟད། བལ་ཡུལ་དིལ་ཡག་དགོན་གྱི་བླ་གྲྭ་རྣམས་ནས་ཀྱང་རྣམ་དཀར་
གྱི་རོགས་འདེགས་ཚད་མེད་གནང་བ་དང་། ལྷག་པར་དུ་མཁྱེན་ལྡན་མ་སུན་ལགས་
གླེང་གཞི།
17
(Ms. Sun)དང་། སྐུ་ཞབས་ཁྲན་ལགས་དང་ཞལ་སྲས་འཁོར་ཡོངས་(Mr. Chen and
family) ཧྭཱ་ཡུས་ཐེབས་རྩ་ཚོགས་པ་(Hwa Yu Foundation) ཨ་ནི་ཏ་ཧཱོ་ནང་མི་
(Anita Ho and family) ཨེ་རིག་ཁོ་ལམ་བྷེལ། (Eric Columbel)དང་ཙ་འདྲ་
ཐེབས་རྩ་ཚོགས་པ། (Tsadra Foundation) ཧཱའོ་ཡོག་སྦཱི་(How Yok Bee) མོ་ཧཱ་
མཏྟ་བྷ་སཱཏ་(Mohammed Bsat)སོགས་ཀྱི་གཙོས་མཐུན་སྦྱོར་གནང་བའི་སྦྱིན་པའི་
བདག་པོ་འཁོར་བཅས་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་ཡིན།
འདི་ཡི་དགེ་བས་མདོ་སྔགས་རྒྱལ་བའི་བསྟན་པ་རིན་པོ་ཆེ་བཤད་སྒྲུབ་ཐོས་
བསམ་སྒོམ་པས་འཛིན་ཏེ་ཕྱོགས་བཅུའི་འཇིག་རྟེན་གྱི་ཁམས་སུ་ཡུན་རིང་དུ་གནས་པ་
དང་། ཁྱད་པར་དེ་འཛིན་གྱི་སྐྱེས་བུ་དམ་པ་སྤྱི་དང་བྱེ་བྲག་༧རྒྱལ་བའི་དབང་པོ་༧དཔལ་
ཀརྨ་པ་ཆེན་པོ་ཨོ་རྒྱན་འགྲོ་འདུལ་འཕྲིན་ལས་རྡོ་རྗེ་མཆོག་སྐུ་ཚེ་བསྐལ་པར་བརྟན་ཅིང་
རིམ་བྱོན་སྐྱེས་རབས་ཀྱི་མཛད་པ་བདག་གིར་བཞེས་ནས་སྒྲུབ་བརྒྱུད་གོང་མའི་འཕྲིན་
ལས་ཀྱི་འོད་སྟོང་ཕྱོགས་ཀུན་ཏུ་སྤྲོ་བ་དང་། བདག་གི་ཚེ་འདིའི་ཕ་མ་གཉིས་ཀྱི་གཙོས་
མར་གྱུར་འགྲོ་བ་རྣམས་གནས་སྐབས་བདེ་སྐྱིད་ཕུན་སུམ་ཚོགས་པ་དང་མཐར་ཐུག་རྣམ་
མཁྱེན་རྒྱལ་བའི་ཡེ་ཤེས་ཀྱི་དཀྱིལ་འཁོར་མཐའ་ཡས་པར་ལོངས་སྤྱོད་པའི་རྒྱུར་གྱུར་ཅིག
དེ་ལྟར་མདོ་སྔགས་གཞུང་ཆེན་བརྒྱད་ཀྱི་གསུང་རབ་ཕྱོགས་གཅིག་ཏུ་བསྒྲིགས་ཏེ་
སྤར་བསྐྲུན་ཞུ་བའི་སྐབས་སུ་ངོ་སྤྲོད་ཀྱི་གཏམ་གླེང་སློང་བའི་ཚུལ་དུ། རྫོགས་ཆེན་དཔོན་
སློབ་ཀརྨ་གསུང་རབ་ངེས་དོན་བསྟན་པའི་རྒྱལ་མཚན་དུ་འབོད་པ་དེས།
ཕྱི་ལོ། ༢༠༠༣ ཟླ་བ། ༡ ཚེས། ༡ ལ་ཨ་རིའི་ཞི་བའི་རྒྱ་མཚོའི་འགྲམ་དུ་བྲིས་པ་
དགེ་ལེགས་འཕེལ། སརྦ་མངྒ་ལཾ།
Dzogchen Ponlop Rinpoche
3902 Woodland Park Ave.N.
Seattle, Washington 98103
January 1, 2003
གླེང་གཞི།
18
༧རྗེ་བརྒྱད་པ་མི་བསྐྱོད་རྡོ་རྗེ།
1507-1554
༈ བརྒྱད་པ་ཀུན་མཁྱེན་མི་བསྐྱོད་རྡོ་རྗེ་དབྱངས་ཅན་དགའ་བའི་རྣམ་ཐར་མདོར་
བསྡུས་ནི། ཆོས་རྗེ་གོང་མས་སྐུ་སྐྱེ་བ་ཕྱི་མ་མདོ་ཁམས་ཀརྨའི་ཉེ་ཕྱོགས་སུ་ཡབ་བྱམས་པ་
དང་ཡུམ་བླ་མ་ཞེས་པར་འཁྲུངས་པའི་ལུང་བསྟན་ཕྱག་བྲིས་མཛད་ནས་སི་ཏུ་པ་དང་གོ་ཤྲཱི་
གཉིས་ལ་གནང་བ་བཞིན། ངོམ་ཆུ་རྒྱུད་གཡས་ལུང་དཀར་ཏི་ཕུག་པ་ཏམ་དུ། ཡབ་ཨབྱམས་
དང་ཡུམ་བླ་མ་སྒྲོན་གཉིས་ཀྱི་སྲས་སུ་མེ་ཡོས་ཟླ་བ། ༢ པའི་ཚེས། ༡༠ ལ་ལྷུམས་
སུ་བཞུགས་ནས། ཟླ་བ། ༡༡ པའི་ཚེས། ༤ ལ་བལྟམས། ལྷུམས་སུ་བཞུགས་དུས་སྐར་
ཁུང་ནས་སིལ་སྒྲ་དང་བཅས་པའི་འོད་ཀྱིས་ནང་གང་བ་དང་། ཡུམ་གྱི་རྨི་ལམ་དུ། མེ་ཏོག་
གི་ཐང་དུ་གུར་ཆེན་པོའི་ནང་དུ་སྐུ་གསུང་ཐུགས་རྟེན་ངོ་མཚར་བས་གང་བ་དུང་གི་མཆོད་
རྟེན་ཁ་བ་ལྟར་འབབ་པ་གཅིག་ཏུ་ཕྱིན་ནས་རུས་པའི་རྒྱན་དྲུག་དང་བཅས་གར་བྱེད་པ།
མཆོད་གྲལ་ནས་གསེར་གྱི་རྡོ་རྗེ་འོད་འབར་བ་ཞིག་བླངས་པ། བུད་མེད་རལ་པ་ཁམ་ཤ་
རེ་བ་ཞིག་གིས་དུང་ཆེན་པོ་ཞིག་འབུད་ཅིང་འདུག་པ་དེ་བླངས་ནས་བུས་པས་སྐད་ཆེར་
བྱུང་། ཁྲི་ཐོག་ན་བླ་མ་ཞིག་འདུག་པ་ན་རེ། དུང་སྐད་དེ་རྒྱ་དབུས་ཐམས་ཅད་དུ་ཐོས་ནས་
ཐལ་ཟེར། ཡབ་ཀྱིས་མ་ཎི་ལག་འཁོར་ཆེན་པོ་གཅིག་ཐོགས་ནས་ཁྲོམ་ལ་མ་ཎི་བསྐུལ་
ཞིང་འདུགབླ་མ་དེས་དུང་གི་མདོ་འཛིན་བྱས་པའི་ཕྲེག་བ་ཞིག་གནང་ནས་མ་ཎི་གྲོང་
ཟེར། འདྲེན་བདོ་བ་ལ་མནལ་སད་པ་སོགས་ངོ་མཚར་བའི་ལྟས་མང་། འཁྲུངས་མ་ཐག་
སྤྱན་ཧྲིག་ཧྲིག་མཛད་ནས་ཀརྨ་པའོ་ཞེས་གསུངས། དེའི་ཚེ་ཁང་ཐོག་ཏུ་འཇའ་ཟུགམེ་
ཏོག་གི་ཆར་བབས། དྲི་བཟང་ཞག་དུ་མའི་བར་དུ་བྱུང་། ལྷ་རྣམས་ཀྱིས་བསྒྲགས་པས་
སྙན་པས་ཕྱོགས་ཐམས་ཅད་ཁྱབ། དྲུང་སི་ཏུ་པ་ཕྱོགས་དེར་བྱོན་པ་ཡབ་ཀྱིས་མཇལ་ནས་
19
ངེད་ལ་བྱིས་པ་ངོ་མཚར་ཆེ་བ་ཞིག་ཡོད་ཞུས་པས། སྔར་རྗེ་ཆོས་གྲགས་རྒྱ་མཚོས་གནང་
བའི་ཕྱག་བྲིས་གཏེར་སྒམ་ནས་བཏོན་ཏེ་གཟིགས་ནས། ཁྱེད་ཡབ་ཡུམ་གྱི་མིང་ཅི་ཡིན་
ཟེར། ཁང་པའི་ལྟག་འོག་ན་ཤུགས་ཕུང་དང་ཆུ་མིག་ཤར་དུ་བསྟན་པ་ཨེ་ཡོད་གསུངས།
ཡོད་ཚུལ་ཞུས་པས། ཡབ་བྱམས་པ་དང་ཨ་བྱམས། ཡུམ་བླ་མ་མཚོ་དང་བླ་མ་སྒྲོན་ཞེས་
ཕྱོགས་མཐུན་ཙམ་ཡིན་པ་འདྲ། ཟླ་བ་གསུམ་ལ་གསོང་། རྟེན་བསྡུས་རིལ་བུ་བདུན།
རས་ཁ་གང་། ཇ་མར། གུ་གུལ་སོགས་བསྐུར་ནས་འདི་ཀརྨ་སི་་ཏུ་པས་ན་བཟའ་དང་ཇ་
འདྲེན་ཡིན་ཞུས། རིལ་བུ་དང་བདུག་པ་ཕུལ་དང་། སྤྲུལ་སྐུ་མིན་ན་ཅི་ཡང་མི་འོང་། ཡིན་
ན་རྟགས་ཤིག་སྟོན་པ་ཡིན། དེའི་ཚེ་མང་ན་ཚིག་བཞི་ཉུང་ན་གསུམ་གསུང་བ་ཡིན། དེབྱུང་ན་
ཁྱོད་འདིར་ཤོག་གསུངས། ཡབ་ཀྱིས་དེ་རྣམས་བྱས་པས། ཇ་འདྲེན་ཡང་བག་
འཕྱིས་ཙ། ཨེ་མ་ཧོཿང་ལ་ཐེ་ཚོམ་མ་བྱེད་དང་། ང་ནི་ཀརྨ་པ་ཅེས་བྱ། གཞན་ཁ་ཤས་
གསུངས་པ་མ་ཟིན། ཇ་སྐོལ་ཞིང་ཡོད་ཚེ་སྤྲུལ་སྐུ་འཁྲུངས་ནས་ཞག་བཅུ་གསུམ་མ་ལོན་
པ་དེ་བཞེངས་ནས་གར་མཛད། དེ་ནས་ཞག་གཉིས་ན་དཔོན་ཉ་སྐྱབས་ཀྱིས་ངའི་ཕས་
ཆོས་རྗེ་གོང་མ་སྐུ་ཆུང་དུས་ན་བཟའ་ཞིག་ཕུལ། ངེས་ཀྱང་སྤྲུལ་སྐུ་ལ་ན་བཟའ་ཞིག་
འབུལ་ཞེས་ཕུལ་བས་ལེགས་སོ་གསུངས། ཟླ་བ་གཅིག་ལོན་དུས་སྒོམ་ཆེན་གསེར་ཕུ་
པས་མཇལ། ཇ་ཞུས་ཚོགས་འཁོར་བྱས། ཁོང་རང་གི་ཌ་དྲིལ་ཕུལ་བས་དགྱེས་ཏེ་འཁྲོལ་
ཞིང་ཐམས་ཅད་ལ་ཕྱག་དབང་མཛད། ཁྱེད་ཀརྨ་པ་ཡིན་ན་རྩེ་ལྷ་གང་དུ་ང་ལ་ཆོས་གནང་
བ་དེ་གང་ཡིན་ཞུས་པས། ཕྱག་རྒྱ་ཆེན་པོ་དང་ནཱ་རོ་ཆོས་དྲུག་ཡིན་གསུངས། ཐམས་ཅད་
ཀྱིས་ཀརྨ་པའི་སྤྲུལ་སྐུ་ཡིན་པར་ཡིད་ཆེས། ཨ་ཀུ་ཨ་ཐར་གྱིས་འདི་ཀརྨ་པ་ཡིན་ན་འདིས་
མི་གནོད་ཟེར་ནས་བཙན་དུག་མར་ལ་སྦྱར་ནས་དྲངས་པས་མ་གནོད། གཅིག་གིས།
ལྡག་མིའི་བུ་ཀརྨ་པ་ཡིན་ན་ཅིར་ཐལ་ཡང་ཕྱག་མི་འཚལ་ཞེས་ཁ་ངན་འཕངས་པས་ཕྱིས་
ཁྲོམ་ལ་ཕྱག་དབང་གནང་དུས་ཁོ་ལ་མ་གནང་། ཁོ་དད་ནས་བཤགས་པ་བྱས། ཡུམ་བལ་
འཁེལ་དུས་འཕང་བཟུང་ནས་འཁེལ་མ་བཅུག་པས། ཁྱོད་ད་ལོ་མི་ཁ་རྒྱང་གྲགས་ཟེར་
༧རྗེ་བརྒྱད་པ་མི་བསྐྱོད་རྡོ་རྗེ།
20
ནས་ཐལ་ལྕག་བརྒྱབས་པས། ཨ་མ་རང་དལ་པོར་སྡོད་མ་ཎི་ཐོན། ང་ལ་བདག་པོ་ཞིང་
མྱུར་དུ་འོང་བ་ཡོད་གསུངས་བཞིན། རི་བོ་ཆེ་དང་ལྷོ་རོང་པའི་སྤྱན་འདྲེན་བྱུང་། ཟླ་ངོ་
བདུན་བཞེས་པ་ན་རི་བོ་ཆེར་བྱོན། བསྙེན་བཀུར་ཆེར་ཞུས། དེ་ནས་བཟུང་ལ་ལར་
བསླབ་སྟོན། ལ་ལར་མངོན་མཁྱེན། ལ་ལར་ཡིག་དྲུག་བསྐུལ་བ་སོགས་མཛད་པས་
ཐམས་ཅད་དད། དེ་ནས་ལྷོ་རོང་རྫོང་དུ་སྤྱན་དྲངས་པ་ལྟར་བྱོན། དོན་ལྡན་ཞབས་ཀྱིས་
དབུ་ཞྭ་ངོས་འཛིན་མཛད། སྐབས་དེར་བྲག་གསུམ་ན་བླ་མ་ཨ་མདོ་བ་ཞིག་ལ་སྲས་
རྟགས་མཚན་ཅན་ཞིག་བྱུང་བ་ཀརྨ་པའི་སྤྲུལ་སྐུ་ཡིན་རྒྱུར་བསྒྲགས་པས། སྒར་པ་ཕལ་
ཆེར་དེར་འདུས་པ་ལ། ལོངས་སྤྱོད་ཀྱིས་མགུ་བར་བྱས། དེའི་རྐྱེན་གྱིས་རྒྱལ་ཚབ་རིན་པོ་
ཆེ་ཡང་སྤྲུལ་སྐུ་ངོམ་དུ་འཁྲུངས་པ་དེ་ཡིན་པར་དགོངས་ཀྱང་། སྒར་པ་མི་མང་གི་ཁ་ངོ་ཅུང་
ཟད་གཟིགས་དགོས་ཀྱི་བྲག་གསུམ་དུ་བྱོན། ཨ་མདོའི་སྲས་རེ་ཞིག་སྐུ་མཚམས་ལ་
བཞགནས། ལྷོ་རོང་དུ་མཆོག་གི་སྤྲུལ་སྐུ་མཇལ་ངོས་འཛིན་དུ་མ་གནང་། བླ་མ་བསོད་
རིན་པས་ཁྱོད་ཀརྨ་པ་ཡིན་ན་ང་ལ་གསུང་ཞིག་འབྱོན་ཞུས་པས། ང་ལན་རེ་པདྨ་འབྱུང་
གནས་ཡིན། །ལན་རེ་ས་ར་ཧ་པ་ཡིན། །སོགས་གསུངས། དགུང་ལོ་ལྔ་པ་ལ་ཨ་མདོའི་བུ་
ཟུར་མང་སྐུ་སྐྱེ་ཡིན། ངའི་གྲྭ་པ་ཡིན་གསུངས། འོ་ན་རྩེ་ལྷ་སྒང་དུ་འདས་པ་དེ་ཡིན་ནམ་
རྩར་གཤིས་སུ་འདས་པ་དེ་ཡིན་ཞུས་པས། རྩར་གཤིས་ན་འདས་པ་དེ་ཡིན་གསུངས། རྒྱ་
སྟོན་བྱ་བྲལ་པས་མཇལ་ཨོ་རྒྱན་ཆེན་པོ་ཞལ་གཟིགས། སྒར་ནས་བླ་མ་ཡང་རི་བ་སོགས་
སྤྱན་འདྲེན་ལ་འབྱོར། དེ་ནས་སྤྲུལ་པའི་སྐུར་ཞབས་ཕྱིར་ལྷོ་རོང་གོ་ཤྲཱི་རི་བོ་ཆེའི་མི་སྣ་
རྣམས་འབྱོན་པའི་སྔ་འཕར་བཏང་། ནམ་ཟླ་དགུན་ཡིན་ཡང་འབྲུག་དང་ཁུ་བྱུག་ལན་
གསུམ་གྲགས། སྒོ་དཔོན་རྣམས་སྤྲུལ་སྐུ་སུ་ཡིན་མ་ངེས་བར་དུ་ཕྱག་མི་འཚལ་བའིཁྲིམས་
བྱས་ཀྱང་། དབང་མེད་དུ་སྣང་བ་འགྱུར་ནས་ཕྱག་དང་མཇལ་དར་ཕུལ། དེ་སྐབས་
རྒྱལ་ཚབ་ལ་བུད་མེད་དཀར་མོ་ཞིག་གིས་དུང་ཆེན་མོ་ཞིག་ཁྱེར་བྱུང་། ངེས་འདི་ཕྱོགས་
ཐམས་ཅད་དུ་བསྒྲགས་ཀྱང་ཁྱོད་ཀྱིས་ཚགས་བྱེད་མ་ཉན་ཟེར། བུད་མེད་དམར་མོ་ཞིག་
རྣམ་ཐར།
21
གིས་ཁྱོད་རྫུན་མའི་ངག་ལ་ཉན་པ་ཟེར་བ་གཟིགས། ལྷོ་རོང་དང་རྒྱ་སྟོན་པའི་སྔ་ཞབས་
རྣམས་ཀྱིས་ཀྱང་སྡིགས་པས། སྒར་པ་རྣམས་རྒྱལ་ཚབ་རིན་པོ་ཆེན་ནས་གང་གསུངས་
ཡིན་ཞུས། དེ་ནས་མཆོག་སྤྲུལ་བྱ་ལོ་ཟླ་བ་གཉིས་པའི་ཚེས་བཅུ་བཞི་རྒྱལ་ཕུར་འགྲུབ་
སྦྱོར་ལ་སྒར་དུ་སེང་ཁྲིར་ཕེབས། བཀྲ་ཤིས་ཀྱིས་མངའ་གསོལ། སྒར་པ་ཐམས་ཅད་ངོ་
མཚར་ནས་ངེད་རང་ཚོ་སྔར་དེ་འདྲ་འཁྲུལ་པ་ཅི་བྱུང་ངམ་ཞེས་གླེང་། མཆོག་སྤྲུལ་ཆོས་
རྗེས། སྟག་ཡོས་ལོའི་བར་བདེ་བ་ཅན་དང་བྱམས་པའི་དྲུང་དུ་བསྡད་སྐྱིད་པོར་བྱུང་། དེ་
ནས་རྒྱལ་བྱམས་པའི་བཀའ་བཞིན་འདིར་འོངས་པ་ཡིན། དམུ་རྒོད་ཀྱི་ཡིད་སྐྱོ་བར་བྱུང་
གསུངས།
དགུང་ལོ་བདུན་པར། བདག་གིས་བྱང་ཤམྦྷ་ལར་སོང་། རིགས་ལྡན་ཆོས་རྒྱལ་
སེང་གེ་ཞེས་བྱ་བ་དང་། འདུན་ན་འདོན་རྣམ་གནོན་བཞུགས་པ་ཡིན་གསུངས་པ་མཚུར་
ལུགས་བསྟན་རྩིས་དང་འགྲིགས། ངའི་སྤྲུལ་པ་བསམ་གྱིས་མི་ཁྱབ། ད་ལྟ་དབུས་གཙང་
ན་ཡང་བཅུ་དྲུག་ཙམ་ཡོད། ནུབ་ཕྱོགས་ན་བོད་སྟོན་གཅིག་ཡོད་པ་ང་རང་དངོས་ཡིན་
གསུངས། དེ་ནས་གདན་ས་གོང་འོག་ཀུན་ཏུ་གཏམ་སྙན་གྱི་ཡི་གེ་དང་། ཨོ་རྒྱན་ཆེན་པོས་
བཏགས་པའི་མཚན་མི་བསྐྱོད་རྡོ་རྗེ་ཞེས་ཡོངས་སུ་གྲགས། ཨོ་རྒྱན་པདྨ། འཇམ་དབྱངས།
སྒྲོལ་མ། སྤྱན་རས་གཟིགས། རྟ་མགྲིན། ཀརྨ་པཀྴི། མི་ལ། དུས་མཁྱེན་སོགས་བཀའ་
བརྒྱུད་གོང་མ་རྣམས་དང་། ས་ར་ཧ། བིརྦ་པ་སོགས་རྒྱ་གར་གྲུབ་ཆེན་རྣམས་དང་།
བཅོམ་ལྡན་འདས་སོགས་སངས་རྒྱས་བྱང་སེམས་ཉན་ཐོས་རྣམས་དང་། བདེ་མཆོག་
སོགས་ཡི་དམ་ལྷ་ཚོགས། མ་མགོན་དང་འཁོར་ལྔ་སོགས་ཆོས་སྐྱོང་གི་ཚོགས་ཏེ་ཞལ་
གཟིགས་ནི་རྟག་པར་འབྱམས་ཀླས་པས་བརྗོད་ཀྱིས་མི་ལངས། ཞིབ་པར་རྣམ་ཐར་ཆེན་
མོ་རྣམས་དང་མགུར་འབུམ་དུ་གསལ། བཀྲ་ཤིས་སྒང་དུ་ཕ་ཝང་ཞིག་ལ་ཞབས་རྗེས་བྱོན།
རྒྱལ་ཚབ་རིན་པོ་ཆེ་བཀྲ་ཤིས་རྣམ་རྒྱལ་ལས་ཐེག་ཆེན་སོ་ཐར་གྱི་སྡོམ་པ་བཞེས། མཚན་
ཆོས་ཀྱི་གྲགས་པ་དཔལ་བཟང་པོར་གསོལ། རྟ་ནག་གི་དབང་ཕུལ། ཡི་གེ་འབྲི་ཀློག་
༧རྗེ་བརྒྱད་པ་མི་བསྐྱོད་རྡོ་རྗེ།
22
སོགས་ཚེགས་མེད་དུ་མཁྱེན། བླ་མ་གཅོད་པ་འདི་རབ་ཏུ་བྱུང་དུས། ང་ཞྭ་ནག་གཅིག་
གྱོན་ནས་དེར་ཡོད། མཁན་པོ་དྲུང་གོ་ཤྲཱི་ཡིན། ཁོང་མཚོ་རབ་བྱུང་བྱེད་མི་བཅུ་ཡོད་
གསུངས་པས་དྲུང་པ་དང་བླ་མ་གཅོད་པ་ཐུགས་ཆེས། མགོན་འཆམ་ལ་གཡས་སྐོར་
གཡོན་སྐོར་འདི་ཅི་ལགས་ཞུས་པས། ཆོས་གྲགས་རྒྱ་མཚོས་མཛད་པ་ཡིན། དོན་ལྡན་
ཞབས་དུས་མེད། པོ་ཏི། སྐུ་འདྲ་རྣམས་ཀྱི་བྱུང་ཁུངས་སོགས་མངོན་མཁྱེན་གསུངས་པ་
དཔག་ཏུ་མེད། འབད་ཆུང་ཐོད་ནག་གིས་ཆར་སེར་བཏང་བས་འབང་རྗེ་ཐོད་དཀར་ཞེས་
བཏགས། དེར་ཡང་ཞབས་རྗེས་བྱོན། རྣམ་རྟོག་ཆོས་སྐུའི་ལེགས་བཤད་དང་། གནས་
ལུགས་ངོ་སྤྲོད་དུ་མ་གནང་། བདེ་བ་ཅན་དུ་སངས་རྒྱས་འོད་དཔག་མེད་སྐུ་མདོག་སེར་པོ་
ཅན་དང་དགའ་ལྡན་དུ་བྱམས་པ་མཇལ། དེ་ནས་འདིར་སྐྱེ་སྲིད་བཟུང་བ་ཡིན་གསུངས།
ཡང་བཅོམ་ལྡན་འདས་སོགས་ཞལ་གཟིགས། རྡོ་རྗེ་གདན་ཕྱི་རོལ་པས་བཟུང་ཟེར་
གསུངས། དེ་ནས་མདོ་ཁམས་ཤར་ཕྱོགས་སུ་བྱོན། རྗེ་བདུན་པ་ཞལ་གཟིགས་ཕྲལ་ཡུན་
གྱི་བསླབ་སྟོན་དུ་མ་རྩལ། ཆོས་ཀྱི་གྲགས་པ་དང་ཕྱོགས་གླང་ཞལ་གཟིགས་ཆོས་ཀྱི་བགྲོ་
གླེང་མཛད།
འཁྲུངས་ཡུལ་དུ་གུ་རུ་རིན་པོ་ཆེ་ཞལ་གཟིགས། ང་ནི་པདྨ་འབྱུང་གནས་ཏེ། །ཁྱོད་
ནི་རྒྱལ་བ་མཆོག་དབྱངས་སོ། །དབྱེར་མེད་རྡོ་རྗེ་འཆང་ཆེན་ཡིན། །གསུངས། བྱམས་པ་
ཞལ་གཟིགས་ནས་བྱམས་ཆོས་གསན། དགུང་ལོ་བརྒྱད་པར་ཟུར་མང་དུ་བྱོན། སྤྱི་
འབྱམས་སུ་ཞབས་རྗེས་བཞགསྡེ་གུ་དགོན་དུ་ཕེབས། འདིར་སྨྲྀ་ཏའི་རྣམ་འཕྲུལ་སྙིང་
པོ་དོན་བརྒྱུད་ཀྱི་མངའ་བདག་འདན་མ་གྲུབ་ཐོབ་སངས་རྒྱས་མཉན་པ་བཀྲ་ཤིས་དཔལ་
འབྱོར་དང་མཁས་པ་དང་གྲུབ་པའི་དབང་ཕྱུག་དུལ་མོ་བཀྲ་ཤིས་འོད་ཟེར་རྣམ་པ་གཉིས་
ཀྱིས་མཇལ། འདན་མ་གྲུབ་ཆེན་པས་བྱང་ཆུབ་གླིང་དུ་གདན་དྲངས། ཞྭ་ཁྲ་ཅན་སྟོང་ཕྲག་
ལྷག་གིས་བསུ་བ་མཛད། ཤར་ཁའི་རོལ་ཆེན་བཅོ་བརྒྱད་ཀྱིས་མཇལ་མཁན་ཚོགས། དེ་
ནས་ཀམ་པོ་གངས་རར་ཕེབས། ཀ་ཀ་རི། འཇའ་ཚོན་གླིང་། ཆོས་འབྱུང་གོང་འོག་རྣམས་
རྣམ་ཐར།
23
སུ་ཞབས་རྗེས་རེ་རེ་བཞགརྒྱའི་གནད་འདྲེན་གསེར་ཡིག་པ་བླ་མ་བསོད་རིན་སོགས་
བྱུང་བ་མངགས། འཇངས་ཐམ་རྒྱལ་པོས་གདན་འདྲེན་བྱུང་བས་རིམ་པར་བྱོན། བྱི་བ་
ལོར་ཇ་ཀྭ་བཞིས་གཙོས་དམག་མི་ཁྲི་མཚོ་ཙམ་གྱིས་བསུ་བ་དང་བཅས་ཕོ་བྲང་དང་ཉེ་
སྐོར་དུ་སྒར་ཕབས། གླང་ཆེན་ཐག་པ་བཅད་ནས་སྒར་དུ་ཕྱིན་ཏེ་ཕྱག་འཚལ། ཕྱི་ཉིན་སྔ་
མོར་རྒྱལ་པོ་ཉིད་གྱམ་ཁྲིར་ཕེབས། ཁུ་བོ་དང་ནུ་བོ་གཉིས་གླང་ཆེན་རེ་རེ་ཞོན། གླང་ཆེན་
གཅིག་ཡན་པར་ཁྲིད། རྟ་བ་མང་པོས་གདུགས་རྒྱལ་མཚན་སོགས་ཐོགས་པས་སྐོར་ནས་
བྱུང་། གུར་སྒོར་ཐམས་ཅད་བབས། ཕྱག་འཚལ། ལ་ཁ་ཚ་སྨོན་གྱི་ལོ་ཙཱ་བྱས། སྐུ་ཁསམ་
ཞུས། འབུལ་བ་འཕུལ། གླང་པོ་ཆེས་ཕྱག་འཚལ་ཞིང་སྐད་ཆེན་པོ་བཏང་། གླང་ཆེན་སྐད་
འདོན་པའི་རྒྱུ་མཚན་དྲིས་པས། གླང་རྫིས་སངས་རྒྱས་བྱོན་པ་ལ་ཁོ་དགའ་བ་རེད་ཟེར།
འཇའ་འོད་དང་མེ་ཏོག་གི་ཆར་བབས། ནུབ་རེ་བཞིན་སྒར་མཐའ་ནས་རོལ་མོ་ཕུལ། སྐུ་
གཟུགས། མདོ་སྡེ། རྒྱལ་བའི་རིང་བསྲེལ། རྒྱལ་ལགབསེ་རུ། གསེར་ཆགས། ཆིབས་
པ་སོགས་བཅོས་མར་ཕུལ། བསུ་བ་དང་བཅས་ཆོས་རྗེ་འགྱོག་ཁྲིར་བཞུགས་པ་དང་
དཔོན་སློབ་རྣམས་ཕོ་བྲང་དུ་སྤྱན་དྲངས། རྒྱལ་པོའང་རྒྱལ་སྒོ་བར་མར་བྱོན་ནས་མཇལ་
དར་ཕུལ། ཕོ་བྲང་དུ་གསེར་ཁྲིར་བཞུགས། སྐུ་འཁོར་རྣམས་ཀྱང་ཁྲི་དང་རྒྱ་ཁྲིར་
བཞུགས། མདུན་ལྕོག་རྣམས་གསེར་དངུལ་གྱི་མེ་ཏོག་གིས་བརྒྱན་ནས་གསོལ་ཇ་ཞུ་བ་
དང་སྒྲག་རིན་ཆེན་གོས་དར་སོགས་བརྒྱ་འབུལ་ཕུལ། གསོལ་ཟས་སྣ་ཚོགས་ཞུས།
གསེར་གྱི་ནོར་བུ་ཀ་བ་གཉིས་ཁྱོན་ཙམ་སོགས་རྒྱལ་སྲིད་སྣ་བདུན་དང་མཛོད་ཁང་རྣམས་
ལ་ཕྱག་ནས་ཞུས། བཙུན་མོ་གསུམ་གྱིས་རྒྱན་རྣམས་ཕུལ་ནས་སེམས་བསྐྱེད་ཞུས། རྒྱལ་
པོ་སྐྱེལ་མ་བཅས་སྒར་དུ་ཕེབས། ཕྱི་ཉིན་ཡང་དེ་བཞིན་དུ་ཕོ་བྲང་གཅིག་ཏུ་སྤྱར་དྲངས།
ལོ་བཅུ་གསུམ་པར་བོད་ལ་དམག་མི་བྱེད་པ་དང་། ལོ་ལྟར་བུ་ཁྲལ་ལྔ་བརྒྱ་རེ་ཕུལ།
དགོན་པ་བརྒྱ་འདེབས་པར་ཁས་བླངས། ཞག་བདུན་བཞུགས། དེ་ཡན་ཆད་འཇང་རྒྱལ་
པོ་འདི་རྒྱལ་བསྟན་ལ་མི་གུས་པ་ཞིག་ཡིན་ཀྱང་། དེ་ནས་བཟུང་རྒྱལ་བསྟན་སྤྱི་དང་དཀར་
༧རྗེ་བརྒྱད་པ་མི་བསྐྱོད་རྡོ་རྗེ།
24
བསྟན་ལ་མི་ཕྱེད་པའི་དད་པ་ཐོབ་པར་གྲགས། ལོ་བདུན་མཚམས་ནས་འབྱོན་པར་ཞལ་
བཞེས། སྐྱེལ་མ་དང་བཅས་ཚུར་བྱོན། རྒྱལ་ཚབ་གཤེགས་པའི་དགོངས་རྫོགས་བསྒྲུབ་
པར་དགེ་འདུན་ལ་གསེར་ཞོ་རེ་འབྱེད། དབུས་སུ་ཞྭ་དམར་པ་ལ་འབུལ་ཆེན་དང་།
གདུང་རྟེན་བཞེངས་རྒྱུར་གསེར་ཞོ་ལྔ་བརྒྱ། ཇ་ལྔ་བཅུ་ཟངས་དོས་བཅུ་སོགས་དང་། ཐུབ་
ཆེན་གསེར་ཐོག་རྒྱུ་ཟངས་དོས་སུམ་ཅུ། གསེར་ཞོ་སྟོང་རྭ་ཅན། ཇ་བརྒྱ་སོགས་གནང་།
མཁས་པ་མི་ལྔས་གདན་དྲངས་རབ་སྒང་དུ་བྱོན། ཉག་རོང་གྲུ་ཁར་ཞབས་རྗེས། ཕག་མོ་
རིར་ཕྱག་མཛུབ་གསུམ་རྗེས་རྩལ། ཆོས་རྗེ་གོང་མས་སི་ཏུ་པར་ཡི་གེ་གནང་བར་གྲུབ་
ཆེན་སངས་རྒྱས་མཉན་པ་བླ་མར་འོས་ཞེས་འདུག་པ་དང་། རྗེ་ཉིད་སྐུ་ཆུང་དུས་ནས་ངའི་
བླ་མ་འདན་མ་གྲུབ་ཆེན་ཡིན་གསུངས་པ་སོགས་ཀྱིས་སངས་རྒྱས་མཉན་པ་གདན་དྲངས།
དགུང་ལོ་བཅུ་པར་དགེ་ཚུལ་གྱི་སྡོམ་པ་དང་། སེམས་བསྐྱེད་སྲོལ་གཉིས། རྒྱུད་སྡེརྣམས་
ཀྱི་དབང་སོགས་དང་། འདུལ་བ་མདོ་སྡེ་རྒྱུད་མན་ངག་འགྲེལ་པ་སོགས་དང་།
ཕྱག་ཆེན་ཆོས་དྲུག་སོགས་མཐའ་ཡས་པར་གསན། ཕར་ཚུར་འབུལ་ཆེན་བསྟབས་རེས་
མཛད། འཛམ་ཐང་སོགས་སུ་རྟ་སྟོང་ཕྲག་སོགས་ཀྱི་འབུལ་བ་རྒྱ་ཆེ་སོག་ཡུལ་དུ་གདན་
འདྲེན་བྱུང་ཡང་ད་རེས་དུས་ལ་མ་ཕབས་གསུངས། འདན་བྱང་ཆུབ་གླིང་དུ་བྱོན། སངས་
རྒྱས་མཉན་པ་ནས་སྒར་པ་སྟོང་ཕྲག་གི་ཕོག་ཕུལ། ལོ་གསུམ་དུ་དབང་ལུང་ཁྲིད་གསུམ་
གསན་པས་འདན་མ་གྲུབ་ཆེན་མཉེས། ད་ནི་ཁོ་བོ་ཤི་ཡང་མི་འགྱོད་གསུངས། ཡོས་ལོ་
ཟླ་བ་དང་པོར་གྲུབ་ཆེན་ཞི་དབྱིངས་སུ་ཞོལ། དགོངས་རྫོགས་རྒྱ་ཆེར་བསྒྲུབས་པས་ཞལ་
གཟིགས་ནས་གདམས་པ་མང་དུ་རྩལ། དེ་ནས་དུལ་མོ་བཀྲ་ཤིས་འོད་ཟེར་བསྟེན་པར་
མཛད་ནས་གསན་པ་རྒྱ་ཆེར་མཛད། ཉི་སྟེང་དུ་བྱམས་པའི་སྐུལ་ནས་བྲེ་གསུམ་གྱིས་ཕྱག་
ནས་གནང་བར་བྲེ་བདུན་དུ་འཕེལ། ནས་འབྲུ་མང་པོ་ཟུགདེ་ནས་དོམ་ཚ་ཧཱུ་ཙིང་
སོགས་གསར་ཡིག་པས་མཇལ། མུ་ཏིག་གི་རྣམ་སྦྱར་དང་གསེར་ཡིག་འཇའ་ས་སོགས་
ཕུལ། དོམ་ཚ་ན་རེ། ངེད་རྒྱ་ནག་རུ་རྟ་འབུལ་ལ་སོང་དུས་བརྫུན་མ་རེད་གསུངས་ནས་
རྣམ་ཐར།
25
བཙན་དུ་ཆུད་སྐབས། གོང་མས་གསེར་ཁང་དུ་རྗེ་ཉིད་ཞལ་གཟིགས། སངས་རྒྱས་ཡིན་
ན་ཞབས་ལ་འཁོར་ལོ་སོགས་ཡོད་ཐང་བསམ་པ་ན་ཕྱག་ཞབས་ལ་འཁོར་ལོའི་རི་མོ་ཡོད་
པ་བསྟན། དེའི་འདྲར་སྐུ་བཞེངས། བྱ་ཚེ་རིང་ལ་བྱ་ཚེ་རིང་ཁྲི་ཕྲག་མང་པོས་བསྐོར་བ་
གཟིགས་པས་ང་བཙོན་ལས་ཐར་རྒྱལ་པོ་མཇལ་ཆོག་པ་བྱུང་། བྱ་ཚེ་རིང་འདི་འདྲ་བོད་དུ་
ཡོད་དམ་གསུངས། མེད་ཞུས་རྗེའི་རྣམ་ཐར་ཞིབ་ཏུ་བྲིས་བྱུང་བས་སྔར་གྱི་གོང་མ་དང་
ཀརྨ་པ་ཡོན་མཆོད་ཡིན་ཚུལ་སོགས་ཞུས་པས་ངེད་ལ་ཧུ་ཙིའི་ལས་ཀ་གནང་། ཉི་མ་ནུབ་
ཕྱོགས་ན་འོད་དཔག་མེད་ཀྱི་སྤྲུལ་སྐུ་ངེད་ཀྱི་དོན་དུ་བྱོན་པ་དེ་སྤྱན་འདྲེན་པ་ཡིན་ཞེས་
དྲིལ་བསྒྲགས་སོང་ཟེར། དེ་ནས་ཉག་ཆུ་ལ་མཉན་པས་གྲུ་བླ་རྩེད་པས་རོང་ཚད་པ་ཅན་དུ་
ཆུ་ལ་དར་ཆགས་ནས་སྒར་ཆེན་འགྲོ་ཆོག་པ་བྱུང་ཞིང་ཐོན་ནས་ཞིགདེར་ཞབས་རྗེས་
བྱོན། ཆོས་རྗེ་ཉིད་ནམ་མཁའ་ལ་འཕུར་ནས་བྱོན་པ་རྒྱ་བོད་ཀུན་གྱིས་མཐོང་། འདྲ་ཡུལ་
དུ་ཞབས་རྗེས་གཅིག་བྱོན། སེངྒེ་དགོན་དུ་ཀརྨ་པཀྴི་སྐུ་འདྲ་ལ་གསུང་མོལ་མཛད། ཐའི་
ཅན་སོགས་གསེར་ཡིག་པ་གདན་འདྲེན་དུ་བྱུང་། འཇཱའ་སར། ཉི་མ་ནུབ་ཕྱོགས་ན་ལྷ་
རང་བྱོན་ཆོས་རྗེའི་དྲུང་དུ་ལུས་སྤོས་ཆུས་བཀྲུས། སྤུས་མོ་ས་ལ་བཙུགས་ནས་ཞུ་བ། ངེད་
ཀརྨ་པ་སྙིང་ནས་འདོད་པ་ལ་སྐོམ་པ་ཆུ་འདོད་ལྟར། ཁྱེད་དང་ང་ལས་འཕྲོ་ཡོད་པས། ལ་
ཆེན་ཆུ་ཆེན་རྣམས་ལ་རྫུ་འཕྲུལ་གྱིས་བྱོན་ཤོག་ཅེས་སོགས་དང་། བཙུན་མོ་རྒྱལ་བློན་
སོགས་ཀྱི་ཞུ་ཡིག་དང་འབུལ་བ་མང་པོ་དང་། རྒྱལ་པོས་འབུལ་ཆེན་བཅས་ཕུལ་སྐབས།
ཁོ་བོའི་ལྟས་ལ་ཉི་ཟླ་ཆ་གཉིས་ཤར་ནས་གླིང་བཞི་གསལ་བ་ལ། ཆ་གཅིག་སར་ལྷུང་
ཉམས་ཤར་བས་ད་ལན་ང་མི་འགྲོ་གསུངས། གསེར་ཡིག་པ་རྣམས་ཁྲོས་ནས་འབུལ་བ་
རྣམས་མ་ཕུལ་ནས་སོང་བས་ལམ་དུ་གཞན་གྱིས་བཅོམ། རྒྱ་གོང་མའང་གཤེགས། སྤྱིར་
གོང་མ་ཅིང་ངོ་རྒྱལ་པོ་འདི་རྗེ་ཆོས་གྲགས་རྒྱ་མཚོའི་སྤྲུལ་པ་ཡིན་པར་ཁོང་རང་གིས་ཀྱང་
དྲན། ཞྭ་ནག་འདི་འདྲ་ཞིག་གྱོན་ནས་ང་ཀརྨ་པ་ཡིན་གསུངས་སྐད། ཆོས་རྗེ་བརྒྱད་པ་ཁྲི་
འདོན་ཅུང་ཟད་འཕྱིས་པས་རྟེན་འབྲེལ་མ་འགྲིགས་པར་གྲགས། ཕྱག་མཛོད་དང་གསེར་
༧རྗེ་བརྒྱད་པ་མི་བསྐྱོད་རྡོ་རྗེ།
26
ཡིག་པ་བགྲོས་ནས་བཙན་ཐབས་སུ་སྤྱན་འདྲེན་པར་ཤོམས་ཡང་དུས་མཁྱེན་སྐུ་འདྲ་དང་
ཐུགས་རྗེ་ཆེན་པོ་རྣམས་ཀྱིས་གོང་མ་ལ་ཚེ་མེད་པར་མ་བྱོན་པར་ལེགས་ཞེས་ལུང་བསྟན་
པས་སྐུ་འཁོར་ཉུང་བསྡུས་བཅད་བོད་དུ་གསང་ཐབས་ཀྱིས་བྱོན། ཨ་ཙཱཪྱ་ཞིག་སྒར་དུ་
ལན་གསུམ་ཙམ་བྱོན་ནས་གདམས་ངག་མང་པོ་ཞུས་གསུངས་པ་དེ་མི་ཏྲ་ཛོ་གི་ཡིན་པར་
གྲགས། ཚེ་གྲུབ་ཟླ་གསུམ་མཛད་པས་འཁོར་ལ་ཐུགས་མ་སུན་ན་ཅི་འདོད་བཞུགས་པའི་
ཞལ་བཞེས་མཛད། བུ་ཆུ་ན་རྒྱལ་ཚབ་སྤྲུལ་སྐུའི་གཙུག་ཕུད་དུ་བཞེས། མཚན་གྲགས་པ་
དཔལ་འབྱོར་དུ་གསོལ། བདེ་མཆོག་ཕུག་ཏུ་ཞབས་འདྲེད་པས་ཕྱག་རྗེས་བྱོན། རྒྱལ་པོ་
མཚན་ལྡན་ལ། ཁྱོད་ཀྱི་བུ་ངེད་ལ་ཕུལ་གསུངས། བུ་ཆུང་ཡོད་འབུལ་རྩིས་ཡིན་ཏེ། ད་ལྟ་
ཆུང་ཆུང་ནུ་ཞོ་འཐུང་མཁན་ཡིན་ཚུལ་སོགས་ཞུས་པས། དེ་འདིར་ཁྱེར་ཤོག་གསུངས། དེ་
ནས་ཉིན་རེ་བཞིན་དྲུང་མཁའ་སྤྱོ་དབང་པོ་དེ་ནམ་ཕེབ་ཁོ་ན་གསུངས། ཕྲུག་གུ་དེ་སྐུ་
མདུན་དུ་ཁྱེར་བྱུང་བས། དཀོན་མཆོག་ཡན་ལག་ཏུ་བཏགས། དབུ་སྐྲ་བཞེས་རྣལ་འབྱོར་
དྲི་མེད་དཔལ་དེ་ད་ལྟ་བྱིས་པའི་ཚུལ་དུ་བྱུང་གསུངས། མཉེས་ཚུལ་སྐྱོ་ཚུལ་ལྟ་བུའང་
མཛད། ན་བཟའ་ཕྱག་མདུད་སོགས་གནང་ནས་གཙང་སྦྲ་གྱིས་གསུངས་པ་ཙམ་ལ་ཡབ་
ཡུམ་ལ་སྤྲུལ་སྐུ་ཡིན་ཚུལ་རེ་ཞིག་མ་གསུངས། ནུབ་གཅིག་མཚན་ཕྱེད་ཙམ་ན་རྟོག་མེད་དུ་
སོང་སྐུ་འཁོར་རྣམས་ཀྱིས་སྐུ་སྟེམ་པར་གོ་ནས་སྐུ་རིམ་བྱས། རྟོག་མེད་དེ་ལས་སད་ནས་
དབུ་མའི་སྐོར་མང་པོ་གསུངས། ད་ནི་དོན་འདི་ལ་རྔོག་ལོ་ཇོ་ནང་། ས་པཎ། བུ་སྟོན།
རོང་པོ་རྣམས་བྱོན་ཀྱང་མི་འཇིགས་གསུངས། དེ་ནས་བཟུང་ཐལ་རང་གཞན་སྟོང་དབུ་
མའི་དོན་ཐམས་ཅད་ཐུགས་སུ་ཆུད། རྗེ་བཙུན་ངལ་གསོ་སོགས་བསྟན་བཅོས་དུ་མ་
མཛད། ཉེ་གནས་ཀྱི་མིག་ནད་ལ་རྟེན་འབྲེལ་གྱི་སྔགས་ཀྱིས་ཕན། སྔགས་དེ་ཕ་དམ་པས་
གནང་བ་ཡིན་གསུངས། མོན་རྒྱལ་པོ་མཇལ། གསེར་ལྗང་རྡུང་གིས་པད་ཞུ་ཕུལ།
དགུང་ལོ་ཉེར་གཅིག་པར་མཁན་ཆེན་ཆོས་གྲུབ་སེངྒེ་དང་སློབ་དཔོན་ཀརྨ་ཕྲིན་
ལས་པ་ཆེན་པོ་སོགས་ལས་བསྙེན་པར་རྫོགས། རྒྱལ་བསྟན་མཐའ་དག་ལ་དེ་བཞིན་
རྣམ་ཐར།
27
གཤེགས་པ་དང་ཐ་མི་དད་པར་གྱུར། མཚན་ཆོས་གྲུབ་གྲགས་པ་དཔལ་བཟང་པོར་
གསོལ། མཁན་སློབ་ལས་བཀའ་ཆོས་མང་དུ་གསན། ལྷག་པར་སློབ་དཔོན་ལས་གཞུང་
ཆེན་ཉེར་ལྔ་སོགས་གསན་པ་མཐའ་ཡས། ཐམས་ཅད་བདེ་བླག་ཏུ་ཐུགས་སུ་ཆུད། དེ་
དག་གི་བར་དུ་དབང་མན་ངག་མདོ་རྒྱུད་སྣ་ཚོགས་པ་གསན། གསན་ཡུན་ལོ་གསུམ་ལ་
གསོལ་ཇའང་ཆེར་མི་བཞེས་པར་ཐུགས་བརྩོན་མཛད། སློབ་དཔོན་ནས་ཀྱང་མཁྱེན་
བརྩོན་ལ་ཆེར་བསྔགས། མདོར་ན་ཐམས་ཅད་མཁྱེན་པ་ཞེས་མཚན་འབོད་པ་ཙམ་མིན་
པར་མཁས་པ་དང་གྲུབ་པའི་དོན་གྱི་པཎྜི་ཏ་ཆེན་པོ་འགྲན་ཟླ་མེད་པ་སྟེ། མཁས་པ་རྣམས་
ཟིལ་གྱིས་གནོན་ཏེ་དྲི་ལན་ཞུ་མི་ནུས་ཤིང་ཞུས་པ་རྣམས་ཀྱང་ཕྱིས་འགྱོད་པའི་གནས་སུ་
འགྲོ་བར་གྲགས། སྤྱིར་དགུང་ལོ་བཅུ་ནས་ཉེར་གསུམ་བར་བྱང་ཆུབ་སེམས་དཔའི་སྤྱོད་
པ་དང་ཐུགས་མཉམ་བཞག་གི་སྒོ་ནས་ཐོས་བསམ་ལ་གཙོ་བོར་མཛད་ཅིང་དེ་ནས་རྟག་
པར་ཐུན་མཚམས་མ་གཏོགས་མཉམ་གཞག་གི་ངོ་བོ་མི་སྐྱོང་བ་ཐུན་ཚོད་གཅིག་ནམ་ཡང་
བྱེད་མ་མྱོང་གསུངས། རྡོ་རྗེ་ཐེག་པའི་བསྐྱེད་རྫོགས་ཀྱི་ཐམས་ཅད་མཐར་ཕྱིན། གདམས་
ངག་བཏབ་པས་བྱིའུ་ཡང་མཆི་མ་འདོན་ཞིང་ཉན། རྡོ་ལ་ཕྱག་ཞབས་ཀྱི་རྗེས་བྱོན་པ་ནི་
ཆེས་མང་བ་དང་། གཞན་གྱི་སྐྱེ་བ་སྔ་ཕྱི་སོགས་མངོན་མཁྱེན་གསུངས་པ་ཆེས་མང་བ་རྣམ་
ཐར་ཆེན་མོར་གསལ། སངས་རྒྱས་བྱང་སེམས་དང་རྒྱ་བོད་གྲུབ་ཐོབ་མང་པོ་མཇལ་ཞིང་
དམ་ཆོས་གསན་པ་དང་། སངས་རྒྱས་འོད་སྲུང་དུས་ཀྱི་པད་བྱུང་ཡིན་ཟེར་དགེ་སློང་
བསྒྲེས་པོ་ཞིག་མཇལ་ནས་གདམས་ངག་གསན། འོད་སྲུང་གི་དུས་ཀྱི་པདྨ་འབྱུང་གནས་
ལགས་ན་ཡུལ་གང་དུ་པདྨ་ལས་འཁྲུངས་ད་ལྟ་གང་ན་བཞུགས་ཞུས་པས། ནམ་མཁའ་
འདི་ད་ལྟ་གང་ན་གནས་འོད་སྲུང་གི་དུས་ཀྱི་ནམ་མཁའ་དེ་གང་ལས་བྱུང་ཟེར་ཏེ་མི་སྣང་
བར་གྱུར། འོ་ན་སངས་རྒྱས་སྟོང་རེ་རེ་ལ་པད་འབྱུང་ཀྱང་སྟོང་འབྱུང་བར་འདུག་དགོངས་
པ་ན་དེ་དེ་བཞིན་ཞེས་པ་གསན། སྤྱིར་ཞལ་གཟིགས་དག་སྣང་ལ་མཐའ་ཡས་ཤིང་རྡོ་རྗེའི་
མགུར་གསུངས་པའང་རྗེ་བཙུན་ཆེན་པོ་མི་ལའི་མགུར་འབུམ་ཙམ་ཡོད། ཡར་རྒྱབ་དཔོན་
༧རྗེ་བརྒྱད་པ་མི་བསྐྱོད་རྡོ་རྗེ།
28
ཆེན་རབ་ཏུ་བྱུང་། ཀརྨ་ལོ་ཙཱ་རིན་ཆེན་བཀྲ་ཤིས་ལས་སྒྲ་དང་སུམ་རྟགས་སོགས་གནས།
ལྷག་པའི་ལྷས་ལུང་བསྟན་ཉི་ཟླ་ལྟ་བུའི་ཐུགས་སྲས་གཉིས་ལས་ཟླ་བ་ལྟ་བུ་དཔའ་བོ་
སྤྲུལ་པའི་སྐུ་ཕེབས། ངོ་མཚར་བའི་ལྟས་མང་། འདུལ་ཊཱིཀ་གི་དབུ་བརྩམས་ཚེ་རྣལ་ལམ་
དུ་སངས་རྒྱས་བཅོམ་ལྡན་འདས་འཇིག་རྟེན་ཐམས་ཅད་འོད་ཀྱིས་ཁྱབ་པ་ཞིག་རྨིས།
དབྱར་གནས་སོགས་འདུལ་བའི་ཕྱག་ལེན་རྣམས་དར་བར་མཛད། ཕྲག་ཡུལ་པ་སོགས་
ཡོན་མཆོད་ཐམས་ཅད་གྲོས་མཐུན་པས་ཀོང་ཡུལ་གྱི་དགེ་དགོན་བརླག་པར་རྩམ་པ་ན།
ཆོས་རྗེའི་ཞལ་ནས་ཁང་ཆུང་གཅིག་ལ་གནོད་པ་བྱེད་པ་དང་མགུལ་བྲེག་པ་ཁྱད་མེད་པའི་
བཀས་བཟློགཀོང་པོ་ནས་ཕྱག་ནས་མཛད་པ་འབྲི་གུང་དུ་ཕེབས་པ་བྱུང་། ཚོགས་པར་
བཅུ་གཅིག་ཞལ་གྱི་རྗེས་གནང་མཛད། སྒར་དུ་སྨྱུང་གནས་ཀྱི་སྲོལ་བཙུགས། པཎ་ཆེན་
རྡོར་རྒྱལ་ལ་སྡེ་པ་བཅོ་བརྒྱད་ཀྱི་ལྟ་བ་སོགས་དྲི་བ་གནང་བ་ལ་ལན་ཆེར་འབུལ་མ་ཤེས།
དེ་རྗེས་པཎ་ཆེན་ན་རེ། སྤྱིར་ངེད་རང་གཞུང་ལུགས་ལ་བྱང་ཁུལ་དང་། ཁྱད་པར་ཁ་སང་
ནས་ལྟ་རྟོག་མང་དུ་བྱས་པ་ཡོད་ཀྱང་དེ་རྣམས་དྲི་བ་མི་གནང་འདུག་པས་མངོན་མཁྱེན་
གྱིས་དགོངས་པར་འདུག་ཟེར། ཐན་པ་བྱུང་སྐབས་སྐུ་ཁྲུས་མཛད་པས་ཆར་བབས།
སངས་རྒྱས་མཉན་པའི་དངུལ་སྐུ་ལ་རབ་གནས་མཛད་པས་བཅོམ་ལྡན་འདས་དང་རྩ་
གསུམ་ལྷ་ཚོགས་མང་པོ་ཞལ་གཟིགས། ར་སྦྲེང་དུ་ཤར་བའི་ཕྱག་དཔེ་རྣམས་ཀོ་ཐུམ་
ལྕགས་གཟེར་གྱིས་བསྡམས་པ་བདེན་སྟོབས་བརྗོད་པས་ཁ་རང་བྱེ་ནས་གཟིགས་རྟོ་
གནང་སླར་རྒྱས་བཏབ། སྨྱུག་ལ་སོགས་སུ་གདན་དྲངས། དབུས་གཙང་གི་འཁྲུགས་པ་
ཆིངས་མཛད། རྗེ་གྲོལ་ཆོག་པས་མཇལ། འདི་པ་སློབ་མའི་མཆོག་ཏུ་འགྱུར་རྒྱུ་ལ་རྟེན་
འབྲེལ་ཅུང་མ་འགྲིགས་པར་གྲགས། ཆིབས་པ་ཞིག་ཤི་བར་རིང་བསྲེལ་མང་པོ་བྱུང་།
ཞང་གཡུ་བྲག་པས་བྱིན་གྱིས་བརླབས་པསདབུ་མ་ཐལ་འགྱུར་བའི་ལུགས་བཞེད་ནས་
འཇུག་ཊཱིཀ་མཛད་པར་ཐལ་འགྱུར་བའི་གཞུང་འཛུགས་པར་མཛད་ཅིང་མཐར་ཐུག་གི་
ངེས་དོན་རྗེ་རང་བྱུང་ཞབས་ཀྱི་དགོངས་པ་གཞན་སྟོང་དུ་གནས་ཤིང་ཟླ་བའི་ཞབས་ཀྱིས་
རྣམ་ཐར།
29
ཀྱང་བཞེད་ལ། འདི་ནི་གང་ཟག་ཕལ་གྱི་སྤྱོད་ཡུལ་མ་ཡིན་པར་གསུངས། རྒྱལ་ཚབ་སྤྲུལ་
སྐུ་གཤེགས་པའི་དགོངས་རྫོགས་གནང་།
དགུང་ལོ་བཞི་བཅུ་པར་རྗེ་ཉིད་ཞིང་ཁམས་གཞན་དུ་གཤེགས་པའི་གསུང་བྱོན་པ་
ལ། ཞྭ་དམར་དཔའ་བོ་རྣམ་གཉིས་ནས་ཞབས་བརྟན་ཕུལ་བས་ལོ་བརྒྱད་བཞུགས་པར་
ཞལ་གྱིས་བཞེས། རྗེ་དཔའ་བོ་ལ་བརྟན་བཞུགས་རྒྱས་པར་གནང་། གནས་ཆུང་རྒྱལ་
པོས་རྒྱུད་བསྐུལ་ནས་འབྲས་སྤུངས་པས་དམག་བསྡུས་ནས་སྒར་པ་བཀག་པའང་བྱུང་།
མཚུར་གྱི་ཞིག་གསོ་མཛད་ནས་གཙང་དུ་བྱོན། རྒྱལ་ཚབ་སྤྲུལ་སྐུར་བྱིན་བས་མཛད།
སྤྲུལ་སྐུ་གོང་མ་དེ་སྒར་པ་སྟོད་སྨད་དུ་གདན་དྲངས་པས་སྐུ་ཚེ་མ་བྱུང་། ད་རེས་ལོ་བཅུ་
གཉིས་སུ་ཁྱེད་རང་ཚང་གི་ཞབས་ཕྱི་ཞུས་གསུངས། རྗེ་ཞྭ་དམར་སྒར་དུ་ཕེབས། སྐུ་
གསུང་ཐུགས་རྟེན་སྐུ་ཆས་གྲྭ་པ་ཆིབས་སྒ་འཁོར་སོགས་གནང་། བཞུགས་ཁྲི་འདྲ་མཉམ་
མཛད། ནང་རྟེན་ཐམས་ཅད་ཞལ་མཇལ་དང་རྩིས་སྤྲོད་ལྟ་བུས་ངོ་སྤྲད་མཛད། ཞྭ་དམར་
ནག་དགོངས་པ་མཉམ་ཤིང་སྟོན་འཁོར་ཐ་མི་དད་པའི་ཞལ་བཞེས་བཅས། རྗེ་ཞྭ་དམར་
ལྔ་པ་ལ་ཆོས་རྗེ་ཉིད་ཀྱང་རྡོར་ཕྲེང་གི་དབང་ཉེར་བརྒྱད་པོ་གསན་པར་མཛད། དོན་གྱིས་
ན་འདི་སྐབས་རང་ནས་རྒྱལ་ཚབ་ཏུ་དབང་སྐུར་ཞིང་མཆོག་སྤྲུལ་ཕྱི་མའི་འདྲེན་པར་ལུང་
བསྟན་པ་སྟེ། རྗེ་ཉིད་རི་ཁྲོད་མཛད་པ་དང་སྒར་པ་རྣམས་རྗེ་ཞྭ་དམར་པ་ལ་སྐྱབས་ཞུས་
ནས་ལེགས་ཚུལ་གསུངས། དེ་ནས་ཡར་ཀླུང་ཕྱོགས་ཀྱི་དམག་འཁྲུག་ཞི་ཕྱིར་གདན་
འདྲེན་བྱུང་ནས་བྱོན་པས་འཁྲུགས་པ་ཞི། གདན་ས་ཐེལ་དུ་བྱོན་སྐབས་བཀའ་གདམས་
པའི་དབུ་ཞྭ་སྣེ་རིང་བཞེས། དེ་ན་གནད་ཀ་ཞིག་ཡོད་གསུངས། སྐུ་འདྲ་རིན་པོ་ཆེ་དང་
གསུང་གླེང་གནང་། གཞན་དག་གིས་ཀྱང་མཇལ། གསང་སྔགས་རྙིང་མར་སྐུར་པ་བཏབ་
པའི་རྩོམ་བྱང་ཆོས་རྗེའི་མཚན་གཡར་བ་དེ་ལན་གྱི་ཡི་གེ་མཛད། མགྲོན་གཉེར་དགེ་
འདུན་རྒྱལ་མཚན་གཤེགས་པ་ལ་གདུང་རིང་བསྲེལ་མང་པོ་བྱོན་པས་སྐུ་འཁོར་རྣམས་
ཀྱང་འདི་འདྲ་ཞེས་ཧ་ལས། ཡར་ཀླུང་དཔོན་སོགས་དུ་མས་ས་གཞིས་དང་རྫོང་ཕུལ་བ་མ་
༧རྗེ་བརྒྱད་པ་མི་བསྐྱོད་རྡོ་རྗེ།
30
བཞེས། དགེ་ལུགས་པའི་དགེ་བཤེས་དུ་མ་ལ་རྗེའི་ལྟ་གྲུ་བཤད་པས་དད། བྱིས་པ་ལྐུག་
པ་ལ་གསང་ཆབ་བླུད་པས་སྨྲ་ཤེས་པར་གྱུར། སྐབས་ཞིག་ཕྱག་གཡས་ཅུང་ཟད་སྙུང་ཚུལ་
བསྟན་ནས། ད་ནི་ང་ཡང་ཚེའི་རྟིང་པ་ཡིན། དྲི་དགོས་ཡོད་ན་དྲིས་གསུངས། ད་ལྟ་ངའི་
ཞལ་ལ་ལྟོས། སྤུར་ཐལ་ཡིན་ཞེས་ཐལ་པ་འགམ་དགོས་པའི་དུས་འོང་གསུངས། ཐུགས་
རྩམས་རྣམས་ཀྱི་མཐའ་བསྡུས། འཇིགས་བྱེད་ཀྱི་ཁྲིད་ཡིག་བརྩམས་གྲུབ་པའི་དགའ་
སྟོན་དུ་ཨེ་ཀ་ཛ་ཊིར་ཕེབས་ནས་ཚོགས་འཁོར་མཛད། དེ་སྐབས་རྗེ་ཞྭ་དམར་པ་དམག་
འཁྲུག་གི་དུམ་ལ་འབྱོན་དགོས་བྱུང་ཞིང་རྐྱེན་མེད་པར་ཐུགས་མི་བདེ་བ་དང་ཚེམས་ཕུད་
པ་རྨིས་རྗེ་དཔའ་བོ་སྤྱན་དྲངས། རྗེ་འདི་པས་ཀྱང་ཚེ་དཔག་མེད་ཀྱི་སྐུ་གཟུགས་མང་པོ་
དབང་མེད་འགོམ་དགོས་བྱུང་བའི་རྨི་ལྟས་སོགས་བྱུང་། སྐུ་འཁོར་རྣམས་ཀྱིས་ཞུས་ནས་
རྩཱ་རི་ནས་བཏེགདེ་སྐབས་ཞབས་སྙུང་ཐུ་བར་ཡོད་ཀྱང་སྐབས་ཤིག་བདེ་ནས་ཧར་
བཞེངས་ཕར་ཅམ་ཚུར་ཅམ་མཛད། སྐུ་རབ་ཏུ་ཕེབས། ཕྱག་སྒམ་རྣམས་ཕྱེ་ནས། འདིརྣམས་
ཀརྨ་པའི་སྤྱི་རྫས་ཡིན། འདི་རྣམས་ཀརྨ་པའི་རུས་བུའི་སྣོད་ཡིན་གསུངས། མཇལ་
དུ་བྱུང་ཚད་མ་བཀག་པར་ཐོང་གསུངས་ནས་མཇལ་ཀ་གནང་། ཀླུ་བདུད་ཀྱིས་གནོད་པ་
ཤིན་ཏུ་ཐུ་བ་དེ་ཕྱོགས་སུ་སོང་ཚད་ཤི་བ་ཞིག་ཡོད་པ་དེའི་ཁ་གནོན་ལྷ་ཁང་བཞེངས་ཤིང་
ཀླུ་ནད་ལྷག་མ་རྗེ་ཉིད་ཀྱིས་བཞེས་པས་ཕྱིས་གནོད་པ་མེད་པར་མཛད་ནད་པ་རྣམས་ཕན།
རྗེ་ཞབས་ཆར་སྙུང་བའི་ཚུལ་གྱིས་མདོ་ལེ་ལ་སྤྱན་དྲངས། མདོ་མི་དེ་ལ་གསོལ་བ་བཏབ་
ཚད་ཀླུ་ནད་ལས་གྲོལ་བར་འགྱུར་བ་དེ་ད་ལྟ་མཚོ་དཀར་ན་ཡོད་པ་གྲགས། ཚོགས་
རྫོགས་ཕྱིར་སྨན་པ་ཀུན་གྱི་སྨན་ནས་ཨེན་རྩ་མ་ར་བཞེས། དབུ་རྒྱན་སོགས་ལོངས་སྐུའིརྣམ་
པ་མཛད། སྐུ་སྐྱེ་བ་ཕྱི་མའི་ལུང་བསྟན། ང་སྐྱེ་བ་འདིའི་འོག་རོལ་ཏུ། །ཤར་ཏྲེ་ཤོད་
གངས་ཀྱི་རང་བའི་སྟོད། །དཔལ་འཇིག་རྟེན་དབང་ཕྱུག་རང་བྱོན་དྲུང་། །ཆུ་སྒྲ་བཅས་དམ་
ཆོས་ཉན་པ་ཡོད། །ས་དེ་དང་ཧ་ཅང་མི་རིང་བར། །དེར་སྐྱེ་བ་ལེན་པའི་མཚན་མ་མཐོང་། །
ཞེས་དང་། ཤར་ཏྲེ་ཤོད་གངས་ཀྱི་ར་བ་རུ། །མི་ཁོ་བོའི་ཕ་མ་རྣམ་གཉིས་མཐོང་། །ཁྱེད་
རྣམ་ཐར།
31
དབྱིངས་ན་བཞུགས་པའི་སྲུང་མའི་ཚོགས། །མི་ཁོ་བོའི་བསྟན་པའི་གཉེར་ཁ་མཛོད། །
ཅེས་དང་། ཁོ་བོ་མྱུར་དུ་འོང་། དེ་བར་ཐམས་ཅད་ཆོས་དང་མཐུན་པར་གྱིས། ཞེས་
གསུངས་ཏེ། དགུང་ལོ་ཞེ་བརྒྱད་པ་ཤིང་སྟག་ཟླ་བ་བརྒྱད་པའི་ཚེས་ཉེར་གསུམ་ལ་ཡར་
ཀླུང་སྤྲུལ་པའི་དཀྱིལ་འཁོར་ཕྱོགས་གཅིག་བསྡུ་བར་མཛད། འཇའ་འོད་དང་མེ་ཏོག་གི་
ཆར་སོགས་ངོ་མཚར་བའི་ལྟས་མཐའ་ཡས། སྐུ་གདུང་རིན་པོ་ཆེ་མཚུར་ཕུར་སྤྱན་དྲངས།
ཞུགས་འབུལ་དང་དགོངས་རྫོགས་ཀྱི་མཆོད་འབུལ་རྒྱ་ཆེན་རྣམས་ཀྱི་ཐུགས་ཁུར་རྗེ་
དཔའ་བོས་བཞེས། རྗེ་ཞྭ་དམར་ལྔ་པ་རྒྱལ་ཚབ་ཏུ་མངའ་གསོལ། དངུལ་གདུང་དང་སྣང་
བརྙན་རིན་པོ་ཆེ་མཚུར་ཕུར་བཞེངས། ཆོས་རྗེ་ཐམས་ཅད་མཁྱེན་པ་དེས་བཀའ་བརྩམས་
ཀྱི་སྐོར་ལ་པོ་ཏི་ཉི་ཤུ་རྩ་བརྒྱད་ཡོད། ཆོས་སྡེ་དང་ལྷ་ཁང་རྟེན་གསུམ་གསར་བཞེངས་སྙིང་
གསོ་ཆེས་མང་བར་མཛད་པ་རྣམ་ཐར་རྒྱས་པར་གསལ།
བཤད་སྒྲུབ་ཀྱི་བསྟན་པ་འཛིན་པའི་སློབ་མ་ནི། ཆོས་རྗེ་ཉིད་དང་མཚུངས་པར་
ཞལ་གྱིས་བཞེས་པ་ཞྭ་དམར་དཀོན་མཆོག་ཡན་ལགམཁས་པ་དང་གྲུབ་པའི་དབང་
ཕྱུག་དཔའ་བོ་གཙུག་ལག་ཕྲེང་བ། རྒྱལ་ཚབ་གྲགས་པ་དཔལ་འབྱོར། སི་ཏུ་ཆོས་ཀྱི་གོ་
ཆ། ངོ་ཁྲོ་རབ་འབྱམས་རྣམ་རྒྱལ། རབ་འབྱམས་རྣམ་རྒྱལ་གྲགས་པ། ཕྱོགས་གླང་། ངོཁྲོ་
ཆོས་མཛད། ཀུན་དགའ་བཀྲ་ཤིས། བྱང་སེམས་ཉི་བཀྲས། རབ་འབྱམས་པ་སངས་
རྒྱས་ཡེ་ཤེས། རབ་འབྱམས་པ་བསོད་ནམས་བཟང་པོ། ཀརྨ་ཕྲིན་ལས་ལེགས་གྲུབ།
ཐོབ་རྒྱལ་ཀརྨ་དོན་དམ། རིམ་གྲོ་པ་སངས་རྒྱས་དཔལ་གྲུབ། དབོན་རབ་འབྱམས་པ་རིན་
ལེགས། དཔལ་ཁང་ཆོས་མཛད་ཀརྨ་ཕྲིན་ལས། ཟུར་མཁར་བློ་གྲོས་རྒྱལ་པོ། ཨ་གཉན་
དཔོན་པོ། ལྷ་མཐོང་ལོ་ཙཱ། ཡང་རི་བླ་མ་རྟོགས་ལྡན་ཀུན་བཟང་། ཟུར་རི་བླ་མ་དོན་
འགྲུབ་རིན་ཆེན། གཡུང་རྟོགས་ལྡན་རིན་ཆེན་མགོན་པོ། ཆུ་བོ་རི་སངས་རྒྱས་སེངྒེ། ཤར་
པ་ཡེ་ཤེས་དཔལ་བཟང་། བྱ་བྲལ་རྒྱལ་མཚན་བཟང་པོ། བྱ་བཏང་ཐར་པའི་སྐུ་སྐྱེ། དབུ་
མ་དཔོན་ཆུང་། བླ་མ་མཐའ་ཕུབ། རབ་འབྱམས་པ་དཔལ་འབར། ལྗང་པ་ཆོས་མཛད།
༧རྗེ་བརྒྱད་པ་མི་བསྐྱོད་རྡོ་རྗེ།
32
འཇའ་མོ་དགེ་སློང་། བླ་མ་ཀརྨ་བསྟན་འཛིན། མཚོ་བྱེད་ཕན་བདེ་འོད་ཟེར། སྐུ་རབ་ལྷ་
བཙུན་དོན་དམ། མདོ་རྒྱུད་རྒྱ་མཚོ་སྐུ་མཆེད། སྤྲུལ་སྐུ་ནམ་མཁའ་བཀྲ་ཤིས། ཀརྨ་སྲིད་
བྲལ། བྱང་སེམས་ཀུན་དགའ་རིན་ཆེན། འབྲི་ཁུང་རིན་ཆེན་རྣམ་རྒྱལ། གདན་ས་ཐེལ་གྱི་
སྤྱན་སྔ་པ། ཀརྨ་བདུད་རྩི་སོགས་མཁས་ཤིང་གྲུབ་པའི་ཡོན་ཏན་དུ་མ་དང་ལྡན་པའི་སློབ་
མ་ཆེས་མང་བའོ། །
༧སྐྱབས་རྗེ་མཁན་ཆེན་ཁྲ་འགུ་རིན་པོ་ཆེས་མཛད་པའི་ཀ་རབས་རིམ་བྱོན་གྱི་རྣམ་ཐར་ལས་
བླངས་ཏེ་བཀོད།
རྣམ་ཐར།
33
དཔེ་བསྐྲུན་གསལ་བཤད།
༈ མཁས་པའི་གཅེས་ནོར་གྱི་གཞུང་འདི་ལྟ་བུ་འཇིག་རྟེན་གྱི་ཁམས་སུ་བཞུགས་
ཡོད་པ་ཡང་སྐྱེ་དགུའི་བསོད་ནམས་ཀྱི་དཔལ་དུ་མཐོང་སྟེ་འདི་དག་ཉམས་པ་སོར་ཆུད་
དང་མི་ཉམས་གོང་འཕེལ་གྱི་ཆེད་དུ། ནི་ཏཱརྠ་ཤེས་རིག་ཉམས་གསོ་ཁང་ནས་འབད་པ་དུ་
མས་ཐོག་མར་ཕྱག་དཔེའི་མ་ཕྱི་རྣམས་རྒྱ་བོད་བལ་འབྲུག་དང་ནུབ་ཕྱོགས་ཀྱི་དཔེ་མཛོད་
ཁག་བཅས་ནས་འཚོལ་སྒྲུབ་ཞུས།
མ་ཕྱི་འགའ་ཞིག་ནི་༧རྒྱལ་བའི་དབང་པོ་༧དཔལ་ཀརྨ་པ་ཆེན་པོའི་གཙོས་སྐྱེས་
ཆེན་དམ་པ་རྣམས་ཀྱི་ཐུགས་བསྐྱེད་རྨད་དུ་བྱུང་བའི་མཐུ་ལས་ཐོབ་པ་ཡིན་ཏེ། དེ་ཡང་རྗེ་
ཀརྨ་པ་བཅུ་པ་ཆོས་དབྱིངས་རྡོ་རྗེའི་སྐབས་ནས་བཟུང་ད་ལྟའི་བར་དུས་དབང་གིས་ཕྲིན་
ལས་ལྐོག་ཏུ་གྱུར་པའི་གསུང་རབ་མང་དག་ཅིག་ཐོག་མར་༧རྒྱལ་བའི་དབང་པོ་དཔལ་
ཀརྨ་པ་བཅུ་དྲུག་པ་ཆེན་པོས་རྒྱ་གར་དུ་བཙན་བྱོལ་ཕེབས་པའི་སྐབས། གསུང་རབ་
རྣམས་མཚུར་ཕུའི་གདན་ས་ནས་རྒྱ་གར་དུ་བསྣམས་ཤིང་སྐུ་ངལ་འཛེམས་མེད་ཀྱིས་མྱུར་
སྐྱོབས་ཀྱི་ཆེད་དུ། གདན་ས་ཆེན་པོ་བཤད་སྒྲུབ་ཆོས་འཁོར་གླིང་དུ་ཀརྨའི་གསུང་རབ་
ཉམས་གསོ་ཁང་དང་རྒྱ་གར་རྒྱལ་ས་ལྡིལླིར་ཀརྨ་པའི་ཆོས་སྡེ་བཅས་གསར་འཛུགས་
ཀྱིས་ཤིང་པར་དང་གློག་པར་གྱི་པིང་ཤོག་ཐོག་ནས་བཀའ་བསྟན་དགོངས་འགྲེལ་དང་
བཅས་པ་གསར་བསྐྲུན་གནང་། ཁྱད་པར་རྒྱ་བོད་གང་དུ་ཡང་སྔར་བྱུང་མ་མྱོང་བའི་ཕྲིན་
ལས་བསམ་གྱིས་མི་ཁྱབ་པ་རྒྱལ་བའི་བཀའ་འགྱུར་རིན་པོ་ཆེ་ཆོས་ལུགས་རིས་མེད་ཀྱི་
དགོན་སྡེ་ཁག་ལ་ཆོས་སྦྱིན་དུ་བསྩལ་བ་དང་། དེ་བཞིན་བསྟན་འགྱུར་ཡང་མ་གནས་ཀྱི་
35
ཐོག་ཆོས་སྡེ་རིས་མེད་ལ་གསོ་བསྩལ་མཛད་ལ། དེ་དང་དུས་མཚུངས་སུ་བཀའ་བརྒྱུད་
རང་གཞུང་གི་ཡིག་ཆ་གལ་ཆེ་བ་ཕལ་མོ་ཆེ་ཡང་ལྡིལླིར་གློག་པར་གྱི་ཐོག་ནས་གསར་
བསྐྲུན་གནང་། དེ་མཚུངས་༧རྒྱལ་བའི་དབང་པོ་༧དཔལ་ཀརྨ་པ་བཅུ་བདུན་པ་ཆེན་པོ་ཨོརྒྱན་
འགྲོ་འདུལ་ཕྲིན་ལས་རྡོ་རྗེ་མཆོག་ནས་ཀྱང་ཐུགས་གཙིགས་ཆེན་པོའི་སྒོ་ནས་སྐུ་ངལ་
སྣ་ཚོགས་ཀྱིས་ཕྱོགས་མཐའ་དག་ནས་གསར་སྒྲུབ་མཛད་པའི་རང་གཞུང་རྙིང་པ་མང་
དག་ཅིག་ད་ལྟ་རྒྱ་གར་དུ་བྱོན་པ་དང་། དེ་བཞིན་དུ་སྐྱབས་རྗེ་ཨ་ལག་གཟན་དཀར་རིན་
པོ་ཆེའི་ཐུགས་བསྐྱེད་འགྲན་ཟླ་དང་བྲལ་བའི་མཛད་བཟང་མཐའ་ཡས་པའི་རོགས་སྐྱོར་
གནང་བ་སོགས། དམ་པ་རྣམས་ཀྱི་བཀའ་དྲིན་བླ་ན་མེད་པར་བརྟེན། ནི་ཏཱརྠ་ཤེས་རིག་
ཉམས་གསོ་ཁང་ནས་མ་ཕྱི་ཁག་གཅིག་ལག་ཏུ་སོན་པའི་རྒྱུ་མཚན་གྱིས་འདིར་པར་བསྐྲུན་
ཞུས་སྟེ་གཞུང་ལུགས་འདི་དག་གི་ཕྲིན་ལས་ཀྱི་འོད་སྟོང་སླར་ཡང་བཀྱེ་བའི་ཞབས་
འདེགས་ཀྱི་གོ་སྐབས་བཟང་པོ་ཐོབ་པ་ལགས།
ད་ལན་༧རྗེ་བརྒྱད་པ་མི་བསྐྱོད་རྡོ་རྗེས་མཛད་པའི་སོར་མདོའི་འགྲེལ་པ་རིན་ཆེན་
འབྱུང་གནས། ཞེས་བྱ་བ་འདི་མ་དཔེ་དིལླི་པར་མ་གཞིར་བཟུང་སྟེ་ནི་ཏཱརྠ་ནས་ཁཾ་པུ་ཊར་
གྱིས་པར་གཞི་བསྒྲིགས་ཏེ་འདིར་པར་སྐྲུན་ཞུས་པ་ལགས། དེའང་མ་ཕྱི་དེ་དག་ཐོག་མར་
ཡིག་བཅུག་པ་ཉིད་ཀྱིས་བཟོ་བཅོས་གང་ཡང་མ་བྱས་པར་ཁཾ་པིའུ་ཊར་གྱི་ནང་དུ་གསར་
བཅུག་ཞུས་ཤིང་། དེ་ནས་རིམ་གྱིས་ཞིབ་ཅིང་ཚགས་པའི་ཞུ་དག་གི་རིམ་པ་རྣམས་
ལེགས་པར་བགྱིས་པ་སྟེ།
གསར་བཅུག་དང་ཞུ་དག་གི་རིམ་པ་ལ། གཞུང་ལུགས་དེ་དག་གི་མ་ཕྱི་ལག་ཏུ་
སོན་སྐབས་ཐོག་མར་མྱུར་སྐྱོབས་ཆེད་དུ་སྐྱར་པར་བརྒྱབ་ཏེ་དེ་མཚམས་ནི་ཏཱརྠ་ཤེས་རིག་
ཉམས་གསོ་ཁང་གི་ཕྱག་དཔེ་གསར་བཅུག་ཁང་(Nitartha International Document
Input Center)ནས། དེང་དུས་ཀྱི་འཕྲུལ་རྩལ་ཁཾ་པིའུ་ཊར་ནང་དུ། ལས་བྱེད་མི་གཉིས་
ཀྱིས་ཐོག་མར་མ་དཔེ་ལ་བསྒྱུར་བཅོས་གང་ཡང་མ་བྱེད་པར་ལན་གཉིས་གསར་བཅུག་
དཔེ་བསྐྲུན་གསལ་བཤད།
36
ཞུས།
ཞུ་དག་རིམ་པ་དང་པོ་ནི། གསར་བཅུག་བྱས་པ་དེ་གཉིས་ཁཾ་པིའུ་ཊར་གྱིས་བསྡུར་
ནས་ཡི་གེ་བཅུག་ནོར་སོང་བ་རྣམས་གསལ་པོར་བཏོན་ཡོད་པ་དེ་ལ། ཞུ་དག་པས་མ་
དཔེ་དང་བསྡུར་ནས་དག་བཅོས་ཞུས།
ཞུ་དག་རིམ་པ་གཉིས་པ། ཞུ་དག་དང་པོའི་གྲུབ་འབྲས་དེ་དང་མ་དཔེ་གཉིས་
བཀླག་བསྡུར་གྱིས་ཞུ་དག་པས་མ་དཔེ་ལྟར་དག་བཅོས་ཞུས་ཐོག།འགྲེལ་པའི་ནང་རྩ་
བའི་ཚིག་བཅད་བཞག་མེད་པ་རྣམས་ལ་རྩ་ཚིག་ཆ་ཚང་གཞུང་འགྲེལ་སོ་སོའི་ས་བཅད་
ཀྱི་མཚམས་ནོར་མེད་གསར་བཅུག་ཞུས།
ཞུ་དག་རིམ་པ་གསུམ་པ། ས་བཅད་ཟུར་བཀོལ་དང་དཀར་ཆག་གསར་བསྒྲིག།དེ་
བཞིན་ལེའུ་སོ་སོའི་མཚམས་དང་ས་བཅད་དང་གཞུང་དོན་སོགས་སོ་སོར་ཤོག་མཚམས་
དང་ཐིག་ཕྲེང་དབྱེ་རྒྱུ། འགྲེལ་པའི་ནང་ས་བཅད་ཁ་མ་གསལ་བའམ་མ་ཚང་བ་རྣམས་ལ་
གསལ་ཁ་གཏོད་རྒྱུ་དང་ཁ་སྐོང་སོགས་བྱས་ནས་གུག་རྟགས་ནང་བཅུག་རྒྱུ། ལུངས་
ཁུངས་བཙལ་ནས་དེའི་ཤོག་གྲངས་དང་ཚིག་མི་འདྲ་བ་རྣམས་ལ་འོག་མཆན་བཀོད་རྒྱུ།
མ་ཕྱིའི་ཡིག་ནོར་སོགས་དྭོགས་གཞི་ཡོད་པ་རྣམས་བཟོ་བཅོས་གང་ཐུབ་ཞུས་ནས་ནོར་
བཅོས་རེའུ་མིག་བཀོད་རྒྱུའི་མཚོན།
མདོར་ན་ཚད་ལྡན་གྱི་མཁས་དབང་དམ་པ་རྣམས་ལ་དྭོགས་གཅོད་གང་ལྕོག་ཞུས་
ནས་མ་དཔེ་ལ་བསྒྱུར་བཅོས་གང་ཡང་མ་བྱས་པར་ང་ཚོའི་དག་བཅོས་སོགས་གང་བྱས་
ཟུར་མཆན་དང་གུག་རྟགས་ནང་བཀོད་དེ། དཔེ་དེབ་བཀོད་བསྒྲིག་པ་ཚོས་རི་མོའི་མཛེས་
ཆ་དང་དེབ་ཀྱི་དབྱིབས་བཀོད་སོགས་ལེགས་པར་བསྒྲིགས་ནས་དེང་དུས་ཀྱི་སྤུས་ཚད་
དང་ལྡན་པའི་དཔེ་དེབ་གསར་བསྐྲུན་ཞུས་པ་ལགས།
དཔེ་བསྐྲུན་གསལ་བཤད།
37
དེབ་འདིའི་བཀོད་སྒྲིག་ཇི་ལྟར་བྱས་ཚུལ།
. ཐོག་མར་སྡེ་ཚན་དང་ནང་གསེས་ས་བཅད་བཅས་ལ་རགས་བསྡུས་ཀྱི་དཀར་ཆག་
བཀོད་ཡོད། . གཟིགས་ཀློག་བདེ་བའི་ཕྱིར་ལེའུ་སོ་སོའི་བར་ཤོག་མཚམས་དང་། ལུང་འདྲེན་དང་།
ས་བཅད། གཞུང་དོན་སོ་སོའི་བརྗོད་མཚམས་བཅས་ལ་ཐིག་ཕྲེང་ཕྱེས་ཡོད། . ལུང་ཁུངས་དང་། ལུང་གི་ཚིག་མི་འདྲ་བ་འབྱུང་བ་རྣམས་ལ་ཨང་རྟགས་འདི་ལྟ་བུ་1
བཀོད་ནས། ཤོག་ལྷེ་དེའི་འོག་ཏུ་ཨང་རྟགས་ཀྱི་མཚམས། ལུང་ཁུངས། གསུང་
. རབ་ཀྱི་མཚན་དང། དེའི་ཤོག་གྲངས་སོགས་འོག་མཆན་བཀོད་ཡོད། མ་ཕྱིའི་པར་གྱི་ལྡེབ་གྲངས་རྣམས་གུག་རྟགས་__ འདིའི་ནང་བཀོད་པ་དང་། དེའང་པར་
གྱི་ལྡེབ་ངོས་མདུན་རྒྱབ་གསལ་བྱེད་༣ན༤དང་༣བ༤ཡིས་མཚོན་པར་བྱས་ཡོད། . ས་བཅད་ཀྱི་མཚན་གསལ་པོར་བཏོན་པའི་ཆེད་དང་། དེ་བཞིན་མ་ཕྱིའི་ཤིང་པར་གྱི་
བོད་ཀྱི་ལྡེབ་གྲངས་དང་། མ་ཕྱིའི་ཕྱག་དཔེ་གློག་གིས་སྐྱར་པར་བྱེད་སྐབས་
ཞུས་ནོར་སོང་བའམ་ཆད་ལྷག་ཡོད་པའི་དྭོགས་གཞི་ཅན་ལ་ནོར་བཅོས་དང་ཁ་
. སྐོང་གང་ཞུས་པ་རྣམས་གུག་རྟགས་འདི་ལྟ་བུའི་_ _ ནང་བཞག་ཡོད། ལྷག་པར་དུ་ཆད་ལྷག་སོང་བའི་ཚིག་ཕྲེང་དང་། ས་བཅད། དབྱེ་བའི་མིང་གི་རྣམ་
གྲངས་རྣམས་བོད་རྒྱ་ཚིག་མཛོད་ཆེན་མོ་ལས་ཕྱུངས་ཏེ་ཁ་བསྐོངས་ཞུས་པ་
. རྣམས་ཀྱང་གུག་རྟགས་འདི་ལྟ་བུའི་_ _ ནང་ཡོད། དམིགས་བསལ་སྔ་རབས་ཀྱི་གསུང་རབ་འགའ་ཞིག་ལ་དེང་སང་ཡོངས་གྲགས་
ཀྱི་བོད་ཀྱི་བརྡ་སྤྲོད་ཀྱི་གཞུང་དང་མི་མཐུན་པ་མང་དུ་མཆིས་པ་རྣམས་ལ། རྩོམ་
པ་པོའི་བརྡ་སྤྲོད་འགྲེལ་ཚུལ་གྱི་དགོངས་པ་དང་དུས་རབས་སོ་སོ་སྟོན་པའི་
དཔེ་བསྐྲུན་གསལ་བཤད།
38
ཕྱིར། མ་ཕྱིར་གང་ཡང་མ་བཅོས་པར་སོར་བཞག་ཞུས་ཡོད།
འོན་ཀྱང་ངེད་ཅག་ལ་དཔེ་ཚོགས་འདི་ལྟ་བུའི་ཕྱོགས་བསྒྲིགས་ལ་གོམས་ཆ་ཆུང་
བའི་ཁར། མ་ཕྱིའི་ཕྱག་དཔེར་ཡིག་སྐྱོན་ཡང་མི་ཉུང་བ་མཆིས་པས། ཞུ་དག་དང་ལེགས་
བཅོས་སོགས་ནི་ཏརྠཱའི་དཔེ་སྐྲུན་ཁང་ནས་སོ་སོའི་བློའི་ནུས་པ་གང་ཐོན་ཞུས་ཁུལ་བྱས་
ཀྱང་ད་དུང་ཐེ་ཚོམ་གྱི་གཞིར་གྱུར་པ་མང་བའི་རྐྱེན་གྱིས། ཆད་ལྷག་འཛོལ་སོགས་ཀྱི་སྐྱོན་
ཅི་མཆིས་པ་གཟུར་གནས་ཀྱི་དཔྱོད་ལྡན་མཁས་དབང་རྣམས་ལ་བཟོད་གསོལ་དང་། དེ་
བཞིན་སྐྱོན་བསངས་དགེ་སྤེལ་ལ་སྨིན་པའི་དགོངས་འཆར་གང་ཡོད་ངེས་པར་སྩོལ་གནང་
ཡོང་བ་ཞུ།
ནི་ཏཱརྠ་འི་གསར་བསྐྲུན་སྡེ་ཚན་ནས། ༢༠༠༩ ཟླ་བ། ༧ ཚེས། ༧ ལ།
དཔེ་བསྐྲུན་གསལ་བཤད།
39
སོ་སོར་ཐར་པའི་མདོ་བཞུགས་སོ། །
༄༅། །རྒྱ་གར་སྐད་དུ། པྲ་ཏི་མོཀྵ་སཱུ་ཏྲ། བོད་སྐད་དུ། སོ་སོར་ཐར་པའི་མདོ།
བམ་པོ་དང་པོ། ཐམས་ཅད་མཁྱེན་པ་ལ་ཕྱག་འཚལ་ལོ། །
སྙན་པའི་བ་དན་འཇིག་རྟེན་གསུམ་དུ་གྲགས། །
དམ་པའི་ཆོས་སྒྲ་སེང་གེའི་སྒྲ་བསྒྲགས་པ། །
ཐམས་ཅད་མཁྱེན་པ་དཀོན་མཆོག་མཛོད་བརྙེས་པ། །
ཞབས་ལ་ཚངས་དབང་གཙུག་གི་ནོར་བུས་གཏུགས། །
སྡུག་བསྔལ་རྒྱ་མཚོ་གཏིང་མཐའ་མེད་བརྒལ་བ། །
འགྲོ་བའི་གཙོ་ལ་སྤྱི་བོས་ཕྱག་འཚལ་ཏེ། །
ཐམས་ཅད་མཁྱེན་པའི་བསླབ་གཞི་དཀོན་མཆོག་_༢ན_སྣོད། །
འཕགས་པའི་ཚོགས་ཀྱི་དབུས་སུ་དབྱེ་བར་བྱ། །
སངས་རྒྱས་འདུལ་བ་གངས་ཆེན་མཚོ། །
གཏིང་མཐའ་མེད་པ་ཐམས་ཅད་ཀྱི། །
གནས་པའི་སྙིང་དང་སྙིང་པོ་ནི། །
སོ་སོར་ཐར་པ་འདི་ཡིན་ནོ། །
འདི་ནི་དམ་ཆོས་རྒྱལ་པོ་ཡི། །
ཆོས་ཀུན་གྱི་ནི་འདྲེན་པ་མཆོག།
འདི་ནི་དགེ་སློང་ཚོང་ཚོགས་ཀྱི། །
བསླབ་ཟོང་ཚོང་ཁང་ཆེན་པོ་ཡིན། །
ཚུལ་ཁྲིམས་འཆལ་བས་ཟིན་རྣམས་ཀྱི། །
41
གདུག་པ་རྣམ་སེལ་སྨན་འདི་ཡིན། །
འདི་ནི་ལང་ཚོ་རྣམ་འཁྲུལ་པའི། །
རྐང་_༢བ_གཉིས་གཞོན་ནུའི་ལྕགས་ཀྱུ་ཡིན། །
མཚོ་བས་ཟབ་པའི་འཁོར་བ་ལས། །
སྒྲོལ་བའི་བརྒལ་ཐབས་འདི་ཡིན་ཏེ། །
འདི་ནི་བཟང་འགྲོར་འགྲོ་བ་ཡི། །
ངེས་པའི་ཆུ་ལོན་ཟམ་པ་ཡིན། །
འདི་ནི་ཉོན་མོངས་ཕམ་བྱེད་ལམ། །
རྒྱལ་པོ་ཡི་ནི་འདྲེན་པ་མཆོག།
འདི་ནི་ཐར་པའི་གྲོང་འཇུག་པའི། །
ཐེམ་སྐས་གཞི་དང་འདྲ་བར་གནས། །
ང་ནི་མྱ་ངན་འདས་གྱུར་ན། །
འདི་ནི་ཁྱེད་ཀྱི་སྟོན་པའོ་ཞེས། །
རང་བྱུང་ཉིད་ཀྱིས་གུས་བཅས་པར། །
ནན་ཏན་དགེ་སློང་ཚོགས་འདུན་བསྟོད། །
སངས་རྒྱས་ཞེས་བྱའི་སྒྲ་འདི་ཡང་། །
འཇིག་རྟེན་བདག་ན་རབ་ཏུ་དཀོན། །
མི་ཉིད་རྙེད་པ་ཤིན་ཏུ་དཀའ། །
རབ་ཏུ་བྱུང་བ་ཤིན་ཏུ་དཀོན། །
དེ་བཞིན་རབ་ཏུ་བྱུང་རྣམས་ཀྱི། །
ཚུལ་ཁྲིམས་ཕུན་སུམ་ཚོགས་རབ་དཀོན། །
སོར་མདོ།
42
ཚུལ་ཁྲིམས་ཡོངས་སུ་དག་གྱུར་ཀྱང་། །
གྲོགས་བཟང་ཤིན་ཏུ་རྙེད་པར་དཀའ། །
འཇིག་རྟེན་སངས་རྒྱས་འབྱུང་བ་དང་། །
མི་དང་རབ་ཏུ་བྱུང་བ་དང་། །
ཚུལ་ཁྲིམས་ཕུན་སུམ་ཚོགས་པ་དང་། །_༣ན_
གྲོགས་བཟང་རྙེད་དཀའ་རྙེད་གྱུར་ནས། །
མཁས་པ་དག་ལ་ལེགས་འདོད་ཅིང་། །
དེ་དག་འབྲས་བཅས་བྱེད་འདོད་པའི། །
སྡོམ་བརྩོན་རྣམས་ཀྱིས་སོ་སོར་ཐར། །
མཉན་པའི་ཕྱིར་ནི་འབད་པར་བྱ། །
དགེ་སློང་དབང་དུལ་ཀུན་དབང་པོ། །
སངས་རྒྱས་མི་འགྱུར་རབ་བྱུང་བ། །
ངེས་པར་ཐར་པ་འདོད་རྣམས་ཀྱིས། །
སོ་སོར་ཐར་པ་རྟག་ཏུ་སྲུངས། །
བསྐལ་པ་བྱེ་བ་རྣམས་སུ་ཡང་། །
སོ་སོར་ཐར་པ་ཐོས་པ་དང་། །
གཟུང་དང་འཛིན་པ་རྙེད་དཀའ་སྟེ། །
སྒྲུབ་པའང་ཤིན་ཏུ་རྙེད་པར་དཀའ། །
སངས་རྒྱས་རྣམས་ནི་འབྱུང་བ་བདེ། །
ཆོས་བསྟན་པ་ཡང་བདེ་བ་ཡིན། །
དགེ་འདུན་མཐུན་པ་བདེ་བ་སྟེ། །
མཐུན་པ་རྣམས་ཀྱི་དཀའ་ཐུབ་བདེ། །
རྩ་བ།
43
འཕགས་པ་རྣམས་ནི་མཐོང་བ་བདེ། །
དམ་པ་དག་དང་འགྲོགས་པ་བདེ། །
བྱིས་པ་རྣམས་ནི་མ་མཐོང་ན། །
རྟག་ཏུ་བདེ་བ་ཉིད་དུ་འགྱུར། །
ཚུལ་ཁྲིམས་ལྡན་པ་མཐོང་བ་བདེ། །
མང་དུ་ཐོས་པ་མཐོང་བ་བདེ། །_༣བ_
ཡང་སྲིད་རྣམ་པར་གྲོལ་བ་ཡི། །
དགྲ་བཅོམ་པ་དག་མཐོང་བ་བདེ། །
འཇུག་ངོགས་བདེ་བའི་ཆུ་ཀླུང་བདེ། །
ཆོས་ལ་གོམས་པའི་སྐྱེ་བོ་བདེ། །
ཤེས་རབ་ཐོབ་པར་གྱུར་པ་བདེ། །
ངའོ་ང་རྒྱལ་ཟད་པ་བདེ། །
ངེས་པར་བྱས་ཤིང་དབང་པོ་ཐུལ་བ་དག།
དགོན་པ་ཞི་བ་རྣམས་སུ་རྒས་གྱུར་དང་། །
མང་དུ་ཐོས་པ་ནགས་ཀྱི་ནང་དག་ཏུ། །
ལང་ཚོ་ཡོལ་བ་རྣམས་ཀྱི་གནས་པ་བདེ། །
ཚེ་དང་ལྡན་པ་དག་སོ་ག་རྣམས་ཀྱི་འདས་པ་དང་། ལྷག་མ་ཇི་ཙམ་པ་དེ་ཙམ་མོ། །
ཚེ་དང་ལྡན་པ་དགརྒ་བ་དང་། འཆི་བ་མངོན་པར་འོང་ཞིང་སྟོན་པའི་བསྟན་པ་ཡང་
འཇིག་པར་འགྱུར་བས། ཚེ་དང་ལྡན་པ་དག་གིས་བག་ཡོད་པས་རྣལ་འབྱོར་དུ་བྱའོ། །དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་བྱང་
ཆུབ་དང་། གཞན་ཡང་གང་དག་དེ་ལྟ་བུ་དང་མཐུན་པ། དགེ་བའི་ཆོས་བྱང་ཆུབ་ཀྱིཕྱོགས་
རྣམས་ཀྱང་བག་ཡོད་པས་འཐོབ་བོ། །བཅོམ་ལྡན་འདས་ཀྱི་ཉན་_༤ན_ཐོས་ཀྱི་
སོར་མདོ།
44
དགེ་འདུན་ནི་དོན་ཉུང་བ་དང་། བྱ་བ་ཉུང་བ་ཡིན་པས་དགེ་འདུན་གྱི་ཐོག་མར་བྱ་བ་ཅི་
ཡོད། ཚེ་དང་ལྡན་པ་དག་མ་ལྷགས་པ་རྣམས་ལ་འདུན་པ་དང་ཡོངས་སུ་དག་པ་དྲིས་ཤིག
དྲིས་ནས་ཀྱང་བརྗོད་པར་བྱའོ། །
ཤཱཀྱ་སེང་གེ་དེ་ལ་ནི། །
སོར་མོ་བཅུ་ཡི་ཐལ་སྦྱར་ཏེ། །
སོ་སོར་ཐར་པ་འདོན་པར་བྱ། །
གདུལ་བའི་དོན་དུ་ང་ལས་ཉོན། །
ཐོས་ནས་དྲང་སྲོང་ཆེན་པོ་ཡིས། །
ཇི་སྐད་གསུངས་བཞིན་བསྒྲུབ་བྱ་ཞིང་། །
ཁ་ན་མ་ཐོ་ཕྲ་རྣམས་ལ། །
རྟུན་ཅིང་བྱེད་པ་ཉིད་དུ་གྱིས། །
རྟག་ཏུ་འབད་པས་འདའ་བ་ཡི། །
སེམས་རྟ་ཁ་བླན་དཀའ་བ་ལ། །
མཐུན་པ་གཟེར་རྣོན་བརྒྱབ་པ་ཡི། །
སྲབ་ནི་སོ་སོར་ཐར་འདི་ཡིན། །
ཆེ་བ་གང་དག་ངག་ཙམ་གྱིས། །
ལྡོག་ཅིང་མཚམས་ལས་མི་འདའ་བ། །
དེ་དག་མི་རྟ་བཟང་པོ་སྟེ། །
ཉོན་མོངས་གཡུལ་ལས་ངེས་རྒྱལ་འགྱུར། །
སུ་ལ་སྲབ་འདི་མེད་པ་དང་། །
ནམ་དུའང་འདོད་པར་མི་འགྱུར་བ། །
རྩ་བ།
45
དེ་དག་ཉོན་མོངས་གཡུལ་_༤བ_གྱིས་དཀྲུགས། །
འཇོག་བྲལ་རྣམ་པར་འཁྱམ་པར་འགྱུར། །
དགེ་འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱིས་གསོ་སྦྱོང་བཅུ་
བཞི་པའམ་བཅོ་ལྔ་པ་སྟེ། གལ་ཏེ་དགེ་འདུན་གྱི་དུས་ལ་བབ་ཅིང་བཟོད་ན་དགེ་འདུན་
གྱིས་གནང་བར་མཛོད་ཅིག་དང་། དེང་དགེ་འདུན་གསོ་སྦྱོང་མཛད་དེ། སོ་སོར་ཐར་པའི་
མདོ་གདོན་པ་གདོན་ནོ། །འདི་ནི་གསོལ་བའོ། །ཚེ་དང་ལྡན་པ་དག་བདག་ཅག་གསོ་སྦྱོང་
བྱ་སྟེ། སོ་སོར་ཐར་པའི་མདོ་གདོན་པ་གདོན་གྱིས། ཁྱེད་ཅག་སུ་ལ་ལྟུང་བ་ཡོད་པ་དེས་
མཐོལ་ཅིགལྟུང་བ་མེད་ན་ཅང་མ་སྨྲ་ཞིགཅང་མི་སྨྲ་ན་བདག་གིས་ཚེ་དང་ལྡན་པ་དག་
ཡོངས་སུ་དག་པར་རིག་པར་བྱའོ། །ཇི་ལྟར་སོ་སོར་དྲིས་ནས་དགེ་སློང་གིས་ལན་བཏབ་
པ་དེ་བཞིན་དུ་དགེ་སློང་གི་འཁོར་འདི་ལྟ་བུར་ཡང་ལན་གསུམ་གྱི་བར་དུ་བསྒྲག་པར་བྱ་
བ་ཡིན་ནོ། །
ཡང་དགེ་སློང་གང་། དགེ་སློང་གི་འཁོར་འདི་ལྟ་བུར་ལན་_༥ན_གསུམ་གྱི་བར་དུ་
བསྒྲགས་པ་ན། ལྟུང་བ་ཡོད་ལ་དྲན་བཞིན་དུ་མི་མཐོལ་ན་དེ་ཤེས་བཞིན་དུ་རྫུན་དུ་སྨྲ་བ་
ཡིན་ནོ། །ཚེ་དང་ལྡན་པ་དག་ཤེས་བཞིན་དུ་རྫུན་དུ་སྨྲ་བ་ནི་བཅོམ་ལྡན་འདས་ཀྱིས་བར་
དུ་གཅོད་པའི་ཆོས་སུ་གསུངས་སོ། །དེ་བས་ན་དགེ་སློང་གང་ལྟུང་བ་བྱུང་བ་རྣམ་པར་དག་
པར་འདོད་པས་ལྟུང་བ་ཡོད་ལ་དྲན་ཞིང་མཐོང་བ་མཐོལ་བར་བྱའོ། །མཐོལ་ན་དེ་བདེ་བ་
ལ་རེག་པར་གནས་པར་འགྱུར་རོ། །མ་མཐོལ་མ་བཤགས་ན་ནི་མི་འགྱུར་རོ། །
ཚེ་དང་ལྡན་པ་དག་བདག་གིས་སོ་སོར་ཐར་པའི་མདོ་གདོན་པའི་གླེང་གཞི་བཏོན་
ཟིན་ཏོ། །
དེ་ལ་བདག་གིས་ཚེ་དང་ལྡན་པ་དག་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་
དྲིའོ། །ཅི་འདི་ལ་ཁྱོད་ཡོངས་སུ་དག་གམ་ཞེས་ལན་གཉིས་ལན་གསུམ་དུ་དྲིའོ། །འདི་ལ་
ཚེ་དང་ལྡན་པ་དག་ཡོངས་སུ་དག་ན། འདི་ལྟར་ཅང་མི་སྨྲ་བས། དེ་དེ་བཞིན་དུ་འཛིན་ཏོ།།
སོར་མདོ།
46
ཕམ་པའི་སྡེ།
སྡོམ་ལ།
མི་ཚངས་སྤྱོད་དང་རྐུ་བ་དང་། །
མི་ལ་_༥བ_བསད་པར་མི་བྱ་བ། །
རྫུན་དུ་སྨྲ་དང་བཅས་པ་ཡི། །
ཆོས་བཞི་འདིར་ནི་གསུངས་པ་ཡིན། །
ཚེ་དང་ལྡན་པ་དག་ཕམ་པར་འགྱུར་བའི་ཆོས་བཞི་པོ་འདི་དག་ནི་ཟླ་བ་ཕྱེད་ཕྱེད་
ཅིང་སོ་སོར་ཐར་པའི་མདོ་འདོན་པ་ལས་འབྱུང་ངོ་། །
༡ ཡང་དགེ་སློང་གང་། དགེ་སློང་རྣམས་དང་ལྷན་ཅིག་བསླབ་པ་མཚུངས་པར་གྱུར་
པས་བསླབ་པ་མ་ཕུལ། བསླབ་པ་ཉམས་པར་མ་བྱས་པར་མི་ཚངས་པར་སྤྱོད་པ་འཁྲིག་
པ་ལས་བྱུང་བའི་ཆོས་བསྟེན་ན། ཐ་ན་དུད་འགྲོའི་སྐྱེ་གནས་སུ་སྐྱེས་པ་དང་ལྷན་ཅིག་ཀྱང་
རུང་སྟེ། དགེ་སློང་དེ་ཕམ་པར་གྱུར་པ་ཡིན་གྱིས་གནས་པར་མི་བྱའོ། །
༢ ཡང་དགེ་སློང་གང་། གཞན་དག་གི་གྲོང་ན་འདུག་པའམ། དགོན་པ་ན་འདུག་
པ་མ་བྱིན་པར་རྐུ་བའི་གྲངས་སུ་གཏོགས་པ། བླངས་ན་ཇི་ཙམ་མ་བྱིན་པར་བླངས་པས་དེརྒྱལ་
པོའམ། བློན་པོ་ཆེན་པོས་བཟུང་ནས། དེ་ལ་འདི་སྐད་ཅེས། ཀྱེ། མི་ཁྱོད་ནི་རྐུན་
མའོ། །བྱིས་པའོ། །བླུན་པོའོ། །བརྐུ་བའོ་ཞེས་ཟེར་ཞིང་། གསོད་དམ། བཅིང་_༦ན_ངམ།
སྤྱུགས་ཀྱང་རུང་སྟེ། དགེ་སློང་དེ་ལྟར་མ་བྱིན་པར་ལེན་ན། དགེ་སློང་དེ་ཡང་ཕམ་པར་
གྱུར་པ་ཡིན་གྱིས་གནས་པར་མི་བྱའོ། །
༣ ཡང་དགེ་སློང་གང་། མིའམ་མིར་ཆགས་པ་ལ་བསམས་བཞིན་དུ་རང་གི་ལག་
དར་ཏེ་སྲོག་བཅད་དམ། དེ་ལ་མཚོན་བྱིན་ནམ། དེ་ལ་མཚོན་ཐོགས་པ་གཉེར་ཏམ། དེརྩ་
བ།
47
འཆིར་བཅུག་གམ། དེ་ལ་འཆི་བའི་བསྔགས་པ་བརྗོད་ཀྱང་རུང་སྟེ། དེ་ལ་འདི་སྐད་ཅེས།
ཀྱེ། མི་ཁྱོད་འཚོ་བ་སྡིག་པ། མི་གཙང་བ་ངན་པ་འདིས་ཅི་ཞིག་བྱ། ཀྱེ། མི་ཁྱོད་གསོན་པ་
བས་ཤི་བ་སླའོ་ཟེར་ཞིང་། སེམས་ཀྱི་འདོད་པ་དང་། སེམས་ཀྱི་ཀུན་ཏུ་རྟོག་པ་དག་གིས་
རྣམ་གྲངས་དུ་མས་དེ་འཆིར་བཅུག་གམ། དེ་ལ་འཆི་བའི་བསྔགས་པ་བརྗོད་དེ། དེ་ཡང་
རྩོམ་པ་དེས་དུས་བྱས་ན། དགེ་སློང་དེ་ཡང་ཕམ་པར་གྱུར་པ་ཡིན་གྱིས་གནས་པར་མིབྱའ
ོ། །
༤ ཡང་དགེ་སློང་གང་། མངོན་པར་མི་ཤེས་ཤིང་ཡོངས་སུ་མི་ཤེས་ལ། མིའི་ཆོས་
བླ་མ་མཐའ་དང་། _༦བ_འཕགས་པ་དང་། བྱེ་བྲག་ཐོབ་པ་དང་། ཤེས་པ་དང་། མཐོང་
བ་དང་། རེག་པར་སྤྱོད་པ་མེད་ལ། མེད་བཞིན་དུ་འདི་ཤེས་སོ། །འདི་མཐོང་ངོ་ཞེས་ཁས་
འཆེས་པ་ལས། དེ་ལྟུང་བ་བྱུང་བ་རྣམ་པར་དག་པར་འདོད་ནས། དུས་གཞན་ཞིག་ན་དྲིས་
ཀྱང་རུང་། མ་དྲིས་ཀྱང་རུང་། འདི་སྐད་ཅེས་ཚེ་དང་ལྡན་པ་དག་བདག་གིས་ནི་མི་ཤེས་
པར་ཤེས་སོ་ཞེས་སྨྲས། མ་མཐོང་བར་མཐོང་ངོ་ཞེས་སྨྲས་ཏེ། གསོབ། གསོགརྫུན་དུ་
སྨྲས་སོ་ཞེས་ཟེར་ན། མངོན་པའི་ང་རྒྱལ་མ་གཏོགས་ཏེ། དགེ་སློང་དེ་ཡང་ཕམ་པར་གྱུར་
པ་ཡིན་གྱིས་གནས་པར་མི་བྱའོ། །
ཚེ་དང་ལྡན་པ་དག་བདག་གིས་ཕམ་པར་གྱུར་པའི་ཆོས་བཞི་པོ་དག་བཏོན་ཟིན་ཏོ། །
དེ་སློང་གིས་དེ་དག་ལས་ལྟུང་བ་གང་ཡང་རུང་བ་ཞིག་བྱས་ན། ཐོག་མ་ཇི་ལྟ་བར་
ཕྱིས་ཀྱང་དེ་བཞིན་དུ་ཕམ་པར་གྱུར་པ་ཡིན་ཏེ། དགེ་སློང་རྣམས་དང་ལྷན་ཅིག་གནས་པ་
དང་། ལོངས་སྤྱོད་དུ་མི་དབང་གིས་གནས་_༧ན_པར་མི་བྱའོ། །དེ་ལ་བདག་གིས་ཚེ་དང་
ལྡན་པ་དག་ལ། ཅི་འདི་ལ་ཁྱེད་ཡོངས་སུ་དག་གམ་ཞེས་དྲིའོ། །ཅི་འདི་ལ་ཁྱེད་ཡོངས་སུ་
དག་གམ་ཞེས་ལན་གཉིས་ལན་གསུམ་དུ་དྲིའོ། །འདི་ལ་ཚེ་དང་ལྡན་པ་དག་ཡོངས་སུ་
དག་ན་འདི་ལྟར་ཅང་མི་སྨྲ་བས་དེ་དེ་བཞིན་དུ་འཛིན་ཏོ། །
སོར་མདོ།
48
ལྷག་མའི་སྡེ།
སྡོམ་ལ།
ཁུ་བ་འཛིན་པ་འཁྲིག་ཚིག་བསྙེན་བཀུར་སྨྱན། །
ཁང་པ་ཁང་ཆེན་དང་ནི་གཞི་མེད་པ། །
བག་ཙམ་དགེ་འདུན་དབྱེན་དང་དེ་རྗེས་ཕྱོགས། །
ཁྱིམ་སུན་འབྱིན་དང་བཀའ་བློ་མི་བདེ་བའོ། །
༡ ཚེ་དང་ལྡན་པ་དག་དགེ་འདུན་ལྷག་མའི་ཆོས་བཅུ་གསུམ་པོ་འདི་དག་ནི་ཟླ་བ་
ཕྱེད་ཕྱེད་ཅིང་སོ་སོར་ཐར་པའི་མདོ་འདོན་པ་ལས་འབྱུང་ངོ་། །བསམས་བཞིན་དུ་ཁུ་བ་
ཕྱུང་ན་རྨི་ལམ་གྱི་མ་གཏོགས་ཏེ། དགེ་འདུན་ལྷག་མའོ། །
༢ ཡང་དགེ་སློང་གང་། དྲལ་ཅིང་གྱུར་པའི་སེམས་ཀྱིས་བུད་མེད་ཀྱི་ཡུལ་དང་
ལྷན་ཅིག་ལུས་རེག་པར་བྱེད་དམ། ལག་པ་ནས་བཟུང་ངམ། དཔུང་པ་ནས་བཟུང་ངམ།
_༧བ_ལན་བུ་ནས་བཟུང་ངམ། ཡན་ལག་དང་ཉིང་ལག་གང་ཡང་རུང་བ་ལ། ནོམ་པ་
དང་། ཉུག་པ་བདག་གིར་བྱས་ན། དགེ་འདུན་ལྷག་མའོ། །
༣ ཡང་དགེ་སློང་གང་། དྲལ་ཅིང་གྱུར་པའི་སེམས་ཀྱིས་བུད་མེད་ཀྱི་ཡུལ་དང་
གནས་ངན་ལེན་གྱི་ཚིག་སྡིག་པ་ཅན། ཚོགས་པར་མི་དབྱུང་བ། འཁྲིག་པ་ལས་བྱུང་བ་
དང་ལྡན་པ་དགསྐྱེས་བུས་ན་ཆུང་ལ་ཇི་ལྟ་བ་བཞིན་དུ་སྨྲས་ན། དགེ་འདུན་ལྷག་མའོ།།
༤ ཡང་དགེ་སློང་གང་། དྲལ་ཅིང་གྱུར་པའི་སེམས་ཀྱིས་བུད་མེད་ཀྱི་ལུས་ཀྱི་
མདུན་དུ་བདག་ཉིད་ཀྱི་ལུས་ཀྱི་བསྙེན་བཀུར་བྱ་བའི་ཕྱིར་འདི་ལྟ་སྟེ། ང་ལྟ་བུའི་དགེ་སློང་
ཚུལ་ཁྲིམས་དང་ལྡན་པ། དགེ་བའི་ཆོས་ཅན། ཚངས་པར་སྤྱོད་པ་ལ་འདི་ལྟར་འཁྲིག་པ་
ལས་བྱུང་བ་དང་ལྡན་པའི་ཆོས། འདི་ནི་བསྙེན་བཀུར་བྱས་ན། སུ་འདི་ནི་བསྙེན་བཀུར་
རྩ་བ།
49
བྱས་པ་རྣམས་ཀྱི་མཆོག་ཡིན་ནོ་ཞེས་བསྔགས་པ་བརྗོད་ན། དགེ་འདུན་ལྷག་མའོ། །
༥ ཡང་དགེ་སློང་གང་། བུད་མེད་ལ་སྐྱེས་པའི་ཚིག་དང་། སྐྱེས་_༨ན_པ་ལ་བུད་
མེད་ཀྱི་ཚིག་གིས་ཆུང་མ་ཉིད་དམ། མཛའ་ན་མོ་ཉིད་དུ་སྨྱན་བྱེད་ན་ཐ་ན་ཐང་འགའ་
འཕྲད་པ་ལ་ཡང་རུང་སྟེ། དགེ་འདུན་ལྷག་མའོ། །
༦ དགེ་སློང་གིས་བདག་གིས་བསླངས་པ་བདག་པོ་མེད་པ། བདག་གི་ཕྱིར་ཁང་པ་
རྩིག་ཏུ་འཇུག་ན། དགེ་སློང་དེས་ཁང་པ་ཚད་བཞིན་དུ་རྩིག་ཏུ་ཆུག་ཅིགདེ་ལ་ཁང་པའི་
ཚད་ནི་འདི་ཡིན་ཏེ། ནང་གི་སྲིད་དུ་བདེ་བར་གཤེགས་པའི་མཐོའི་མཐོ་བཅུ་གཉིས། ཞེང་
དུ་མཐོ་བདུན་ནོ། །གཞི་བལྟ་བའི་ཕྱིར། དགེ་སློང་དེས་དགེ་སློང་དག་བཀྲི་བར་བྱའོ། །
ཁྲིད་པའི་དགེ་སློང་དག་གིས་ཀྱང་གཞི་རུང་བ་དང་། རྩོད་པ་མེད་པ་དང་། བརྩམ་དུ་རུང་
བར་བལྟ་བར་བྱའོ། །གལ་ཏེ་དགེ་སློང་གིས་གཞི་མི་རུང་བའམ། རྩོད་པ་དང་བཅས་
པའམ། བརྩམ་དུ་མི་རུང་བར། བདག་གིས་བསླངས་པ། བདག་པོ་མེད་པ། བདག་གིཕྱིར་
ཁང་པ་རྩིག་ཏུ་འཇུག་གམ། གཞི་བལྟ་བའི་ཕྱིར་དགེ་སློང་དག་ཀྱང་མི་ཁྲིད་དམ།
དགེ་སློང་ཁྲིད་པ་དག་ལ་_༨བ_གཞི་མི་སྟོན་ཏམ། ཚད་ལས་འདས་ན། དགེ་འདུན་ལྷག་
མའོ། །
༧ དགེ་སློང་གིས་བདག་པོ་ཡོད་པ། དགེ་འདུན་གྱི་ཕྱིར་གཙུག་ལག་ཁང་ཆེན་པོརྩིག་
ཏུ་འཇུག་ན། གཞི་བལྟ་བའི་ཕྱིར། དགེ་སློང་དེས་དགེ་སློང་དག་བཀྲི་བར་བྱའོ། །
ཁྲིད་པའི་དགེ་སློང་དག་གིས་ཀྱང་གཞི་རུང་བ་དང་། རྩོད་པ་མེད་པ་དང་། བརྩམ་དུ་རུང་
བར་བལྟ་བར་བྱའོ། །གལ་ཏེ་དགེ་སློང་གིས་གཞི་མི་རུང་བའམ། རྩོད་པ་དང་བཅས་
པའམ། བརྩམ་དུ་མི་རུང་བར་བདག་པོ་ཡོད་པ་དགེ་འདུན་གྱི་ཕྱིར་གཙུག་ལག་ཁང་ཆེན་
པོ་རྩིག་ཏུ་འཇུག་གམ། གཞི་བལྟ་བའི་ཕྱིར། དགེ་སློང་དག་ཀྱང་མི་ཁྲིད་དམ། དགེ་སློང་
ཁྲིད་པ་དག་ལ་གཞི་མི་སྟོན་ན། དགེ་འདུན་ལྷག་མའོ། །
སོར་མདོ།
50
༨ ཡང་དགེ་སློང་གང་། ཁྲོས་ཤིང་ཞེ་སྡང་བར་གྱུར་ནས། ཅི་ནས་ཀྱང་འདི་ཚངས་
པར་སྤྱོད་པ་དང་དབྲལ་ལོ་སྙམ་ནས། དགེ་སློང་དག་པ་ལྟུང་བ་མེད་པ་ལ། གཞི་མེད་པར་
ཕམ་པར་གྱུར་པའི་ཆོས་ཀྱིས་སྐུར་པ་ལས་_༩ན_དེ་དུས་གཞན་ཞིག་ན་དྲིས་ཀྱང་རུང་། མ་
དྲིས་ཀྱང་རུང་། རྩོད་པ་དེ་ཡང་གཞི་མེད་པ་ཡིན་ལ། དགེ་སློང་ཡང་ཞེ་སྡང་ལ་གནས་པས།
ཞེ་སྡང་གིས་སྨྲས་སོ་ཞེ་ན། དགེ་འདུན་ལྷག་མའོ། །
༩ ཡང་དགེ་སློང་གང་། ཁྲོས་ཤིང་ཞེ་སྡང་བར་གྱུར་ནས་ཅི་ནས་ཀྱང་འདི་ཚངས་
པར་སྤྱོད་དང་དབྲལ་ལོ་སྙམ་ནས། དགེ་སློང་དག་པ་ལྟུང་བ་མེད་པ་ལ་གཞན་གྱི་ཆ་མ་
ཡིན་པ་དང་། མཐུན་པ་ཕམ་པར་གྱུར་པའི་ཆོས་ཀྱིས་སྐུར་པ་ལས། དེ་དུས་གཞན་ཞིག་ན།
དྲིས་ཀྱང་རུང་། མ་དྲིས་ཀྱང་རུང་། རྩོད་པ་དེ་ཡང་གཞན་གྱི་ཆ་མ་ཡིན་པ་དང་མཐུན་པ་
ཡིན་ལ། རྩོད་པ་དེ་གཞན་གྱི་ཆ་མ་ཡིན་པ་དང་མཐུན་པས། བག་ཙམ་ལས་བསམ་པ་ཙམ་
གྱིས་ཆོས་འགའ་ཞིག་བླངས་པར་གྱུར་ལ། དགེ་སློང་ཡང་ཞེ་སྡང་ལ་གནས་པས་ཞེ་སྡང་
གིས་སྨྲས་སོ་ཞེ་ན། དགེ་འདུན་ལྷག་མའོ། །
༡༠ ཡང་དགེ་སློང་གང་། དགེ་འདུན་མཐུན་པ་དབྱེ་བའི་ཕྱིར། རྟུལ་བར་བྱེད་ཅིང་།
_༩བ_དབྱེན་བྱེད་པར་འགྱུར་བའི་རྩོད་པ་ཡང་དག་པར་བླངས་ནས་རབ་ཏུ་བཟུང་སྟེ་
འདུག་ན། དགེ་སློང་དེ་ལ་དགེ་སློང་རྣམས་ཀྱིས་འདི་སྐད་ཅེས། ཚེ་དང་ལྡན་པ་ཁྱོད་དགེ་
འདུན་མཐུན་པར་དབྱེ་བའི་ཕྱིར་རྟུལ་བར་མ་བྱེད་ཅིང་། དབྱེན་བྱེད་པར་འགྱུར་བའི་རྩོད་
པ་ཡང་དག་པར་བླངས་ནས་རབ་ཏུ་བཟུང་སྟེ་མ་འདུག་ཅིགཚེ་དང་ལྡན་པ་དགེ་འདུན་
དང་ལྷན་ཅིག་མཐུན་པར་གྱིས་ཤིགདགེ་འདུན་མཐུན་ཞིང་མི་ཕྱེད་ལ་ཀུན་ཏུ་དགའ་ཞིང་
མི་རྩོད་དོ། །མཆོག་གཅིག་འདོན་པ་གཅིག་ཅིང་ཆུ་དང་འོ་མ་གཅིག་ཏུ་འདྲེས་པ་ལྟ་བུར་
གྱུར་ལ། སྟོན་པའི་བསྟན་པ་ཡང་གསལ་བར་བྱེད་ན། བདེ་བ་ལ་རེག་པར་གནས་པར་
འགྱུར་གྱིས། ཚེ་དང་ལྡན་པ་ཁྱོད་དགེ་འདུན་འབྱེད་པར་བྱེད་པའི་གཞི་འདི་ལྟ་བུ་འདིརྩ་
བ།
51
ཐོངས་ཤིག་ཅེས་བསྒོ་བར་བྱའོ། །དགེ་སློང་དེ་ལ་དགེ་སློང་རྣམས་ཀྱིས་དེ་སྐད་བསྒོ་བ་ན།
གལ་ཏེ་གཞི་དེ་གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་གཞི་དེ་བཏང་བར་བྱ་བའིཕྱིར།
ལན་གཉིས་ལན་གསུམ་དུ་ཡང་དག་པར་_༡༠ན_བསྒོ་བར་བྱའོ། །ཡང་དག་པར་
བསྟན་པར་བྱའོ། །ལན་གཉིས་ལན་གསུམ་དུ་ཡང་དག་པར་བསྒོ། ཡང་དག་པར་བསྟན་
པ་ན་གཞི་དེ་གཏོང་ན། དེ་ལྟ་ན་ལེགས། གལ་ཏེ་མི་གཏོང་ན། དགེ་འདུན་ལྷག་མའོ། །
༡༡ དགེ་སློང་དེའི་གྲོགས་བྱེད་པའི། དགེ་སློང་མི་མཐུན་པར་སྨྲ་བ་ཉིད་ཀྱི་རྗེས་སུ་
ཕྱོགས་པ་གཅིག་གམ། གཉིས་སམ། མང་པོ་དག་ཡོད་ཅིང་། གལ་ཏེ་དེ་དག་དགེ་སློང་
རྣམས་ལ་འདི་སྐད་ཅེས། ཚེ་དང་ལྡན་པ་དག་ཁྱེད་ཅག་དགེ་ཡང་རུང་། སྡིག་ཀྱང་རུང་།
དགེ་སློང་འདི་ལ་ཅི་ཡང་མ་སྨྲ་ཞིགདེ་ཅིའི་ཕྱིར་ཞེ་ན། ཚེ་དང་ལྡན་པ་དག་དགེ་སློང་འདི་
ནི་ཆོས་སྨྲ་བ། འདུལ་བ་སྨྲ་བ། དགེ་སློང་འདི་ནི་ཆོས་དང་འདུལ་བ་ཡང་དག་པར་བླངས་
ནས་རབ་ཏུ་བཟུང་སྟེ། རྗེས་སུ་ཐ་སྙད་འདོགས་པར་བྱེད་པ། དགེ་སློང་འདི་ནི་ཤེས་
བཞིན་དུ་སྨྲའི། མི་ཤེས་པར་མ་ཡིན་པའི་ཕྱིར་ཏེ། དགེ་སློང་འདི་གང་ལ་འདོད་ཅིང་ཟོད་
པ་དེ་ལ། བདག་ཅག་ཀྱང་འདོད་_༡༠བ_ཅིང་བཟོད་དོ་ཞེས་ཟེར་ན། དགེ་སློང་དེ་དག་ལ་
དགེ་སློང་རྣམས་ཀྱིས་འདི་སྐད་ཅེས། ཚེ་དང་ལྡན་པ་དག་ཁྱེད་ཅག་དེ་སྐད་ཅེས། ཚེ་དང་
ལྡན་པ་དག་ཁྱེད་ཅག་དགེ་ཡང་རུང་། སྡིག་ཀྱང་རུང་། དགེ་སློང་འདི་ལ་ཅི་ཡང་མ་སྨྲ་ཞིག
དེ་ཅིའི་ཕྱིར་ཞེ་ན། ཚེ་དང་ལྡན་པ་དག་དགེ་སློང་འདི་ནི་ཆོས་སྨྲ་བ། འདུལ་བ་སྨྲ་བ། དགེསློང་
འདི་ནི་ཆོས་དང་འདུལ་བ་ཡང་དག་པར་བླངས་ནས། རབ་ཏུ་བཟུང་སྟེ་རྗེས་སུ་ཐ་
སྙད་འདོགས་པར་བྱེད་ལ། དགེ་སློང་འདི་ནི་ཤེས་བཞིན་དུ་སྨྲའི་མི་ཤེས་པར་མ་ཡིན་པའིཕྱིར་
ཏེ། དགེ་སློང་འདི་གང་ལ་འདོད་ཅིང་བཟོད་པ་དེ་ལ་བདག་ཅག་ཀྱང་འདོད་ཅིང་
བཟོད་དོ་ཞེས་མ་ཟེར་ཅིག།དེ་ཅིའི་ཕྱིར་ཞེ་ན། ཚེ་དང་ལྡན་པ་དག་དགེ་སློང་འདི་ནི་ཆོས་
སྨྲ་བ་མ་ཡིན། འདུལ་བ་སྨྲ་བ་མ་ཡིན་གྱི། ཚེ་དང་ལྡན་པ་དག་དགེ་སློང་འདི་ནི་ཆོས་མ་
ཡིན་པར་སྨྲ་བ། འདུལ་བ་མ་ཡིན་པར་སྨྲ་བ། དགེ་སློང་འདི་ནི་ཆོས་མ་ཡིན་པ་དང་འདུལ་
སོར་མདོ།
52
བ་མ་ཡིན་པ་ཡང་དག་པར་བླངས་ནས་རབ་ཏུ་བཟུང་སྟེ། རྗེས་སུ་ཐ་སྙད་འདོགས་པར་
བྱེད་པ། དགེ་སློང་འདི་ནི་མི་ཤེས་བཞིན་སྨྲའི། ཤེས་པར་སྨྲ་བ་མ་ཡིན་པའི་ཕྱིར་ཏེ། དགེསློང་
འདི་གང་ལ་འདོད་ཅིང་བཟོད་པ་དེ་ལ་ཚེ་དང་ལྡན་པ་དག་འདོད་ཅིང་_༡༡ན_བཟོད་
པར་མ་བྱེད་ཅིགཚེ་དང་ལྡན་པ་དག་ཁྱོད་དགེ་འདུན་འབྱེད་འདོད་པར་མ་བྱེད་པར་ཚེ་
དང་ལྡན་པ་དག་དགེ་འདུན་མཐུན་པ་ཉིད་དུ་འདོད་པར་གྱིས་ཤིགཚེ་དང་ལྡན་པ་དག་
དགེ་འདུན་དང་མཐུན་པར་གྱིས་ཤིགདགེ་འདུན་མཐུན་མི་ཕྱེད། ཀུན་ཏུ་དགའ་མི་རྩོད།
མཆོག་གཅིག་འདོན་པ་གཅིག་ཅིང་ཆུ་དང་འོ་མ་གཅིག་ཏུ་འདྲེས་པ་ལྟ་བུར་གྱུར་ལ། སྟོན་
པའི་བསྟན་པ་གསལ་བར་བྱེད་ན་བདེ་བ་ལ་རེག་པར་གནས་པར་འགྱུར་གྱིས། ཚེ་དང་
ལྡན་པ་དག་དགེ་འདུན་འབྱེད་པའི་རྗེས་སུ་ཕྱོགས་ཤིང་མི་མཐུན་པར་སྨྲ་བ་འདི་ལྟ་བུ་འདི་
ཐོངས་ཤིག་ཅེས་བསྒོ་བར་བྱའོ། །དགེ་སློང་དེ་དག་ལ་དགེ་སློང་དེ་རྣམས་ཀྱིས་དེ་སྐད་
ཅེས་བསྒོ་བ་ན། གལ་ཏེ་གཞི་དེ་གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་གཞི་དེ་
བཏང་བར་བྱ་བའི་ཕྱིར་ལན་གཉིས་ལན་གསུམ་དུ་ཡང་དག་པར་བསྒོ་བར་བྱ། ཡང་དག་
པར་བསྟན་པར་བྱའོ། །ལན་གཉིས་ལན་གསུམ་དུ་ཡང་དག་པར་བསྒོ། ཡང་དག་པར་
བསྟན་པ་ན་གཞི་དེ་གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་དགེ་འདུན་ལྷག་མའོ། །
༡༢ དགེ་སློང་རབ་ཏུ་མང་པོ་དག་གྲོང་ངམ་གྲོང་བརྡལ་ཞིག་ན་ཉེ་བར་རྟེན་ཅིང་
གནས་པར་གྱུར་ལ། _༡༡བ_དེ་དག་ཀྱང་ཁྱིམ་སུན་འབྱིན་པ་སྡིག་པའི་ཆོས་ཀུན་ཏུ་སྤྱོད་
པར་གྱུར་ཅིང་། དེ་དག་གིས་ཁྱིམ་དག་སུན་ཕྱུང་བར་མཐོང་ངམ། ཐོས་སམ། རབ་ཏུ་
ཤེས། དེ་དག་སྡིག་པ་ཀུན་ཏུ་སྤྱོད་པ་མཐོང་ངམ། ཐོས་སམ། རབ་ཏུ་ཤེས་ན་དགེ་སློང་དེ་
དག་ལ་དགེ་སློང་རྣམས་ཀྱིས་འདི་སྐད་ཅེས། ཚེ་དང་ལྡན་པ་དག་ཁྱིམ་སུན་འབྱིན་པ་སྡིག་
པའི་ཆོས་ཀུན་ཏུ་སྤྱོད་པ་དག་ཡིན་ཏེ། ཁྱེད་ཀྱིས་ཁྱིམ་དག་སུན་ཕྱུང་བར་ཡང་མཐོང་ཞིང་
ཐོས་ལ་རབ་ཏུ་ཤེས། ཁྱོད་སྡིག་པ་ཀུན་ཏུ་སྤྱོད་པར་ཡང་མཐོང་ཞིང་ཐོས་ལ་རབ་ཏུ་ཤེས་
ཀྱིས། ཚེ་དང་ལྡན་པ་དག་ཁྱོད་འདི་ན་གནས་པས་ཆོག་གིས། གནས་འདི་ནས་དེངས་
རྩ་བ།
53
ཤིག་ཅེས་བསྒོ་བར་བྱའོ། །གལ་ཏེ་དེ་དག་དགེ་སློང་རྣམས་ལ་འདི་སྐད་ཅེས། ཚེ་དང་ལྡན་
པ་དག་འདི་ན་དགེ་སློང་ཁ་ཅིག་འདུན་པས་འགྲོ་བ། ཞེ་སྡང་གིས་འགྲོ་བ། གཏི་མུག་གིས་
འགྲོ་བ། འཇིགས་པས་འགྲོ་བ་དག་ཡིན་ཏེ། འདི་ལྟར་ལྟུང་བ་འདྲ་བ་ཁོ་ན་ལས་དགེ་སློང་
ཁ་ཅིག་ནི་སྐྲོད་པར་བྱེད། ཁ་ཅིག་ནི་སྐྲོད་པར་མི་བྱེད་དོ་ཞེས་ཟེར་ན། དགེ་སློང་དེ་དག་ལ་
དགེ་སློང་རྣམས་ཀྱིས་འདི་སྐད་ཅེས། ཚེ་དང་ལྡན་པ་དག་ཁྱེད་དེ་སྐད་ཅེས་ཚེ་དང་
_༡༢ན_ལྡན་པ་དག་འདི་ན་དགེ་སློང་ཁ་ཅིག་འདུན་པས་འགྲོ་བ། ཞེ་སྡང་གིས་འགྲོ་བ།
གཏི་མུག་གིས་འགྲོ་བ། འཇིགས་པས་འགྲོ་བ་དག་ཡིན་ཏེ། འདི་ལྟར་ལྟུང་བ་འདྲ་བ་ཁོ་ན་
ལས་དགེ་སློང་ཁ་ཅིག་ནི་སྐྲོད་པར་བྱེད། ཁ་ཅིག་ནི་སྐྲོད་པར་མི་བྱེད་དོ་ཞེས་མ་ཟེར་ཅིག
དེ་ཅིའི་ཕྱིར་ཞེ་ན། དགེ་སློང་དེ་དག་ནི་འདུན་པས་འགྲོ་བ་མ་ཡིན། ཞེ་སྡང་གིས་འགྲོ་བ་
མ་ཡིན། གཏི་མུག་གིས་འགྲོ་བ་མ་ཡིན། འཇིགས་པས་འགྲོ་བ་མ་ཡིན་གྱི། འདི་ལྟར་ཚེ་
དང་ལྡན་པ་དག་ཉིད་ཁྱིམ་སུན་འབྱིན་པ་སྡིག་པའི་ཆོས་ཀུན་ཏུ་སྤྱོད་པ་དག་ཡིན་ཏེ། ཁྱེད་
ཉིད་ཀྱིས་ཁྱིམ་དག་སུན་ཕྱུང་བར་མཐོང་ཞིང་ཐོས་ལ་རབ་ཏུ་ཤེས། ཁྱེད་སྡིག་པ་ཀུན་ཏུ་
སྤྱོད་པར་ཡང་མཐོང་ཞིང་ཐོས་ལ་རབ་ཏུ་ཤེས་པའི་ཕྱིར་ཏེ། ཚེ་དང་ལྡན་པ་དག་འདུན་
པས་འགྲོ་བ་ཞེས་བྱ་བའི་ཚིག་གི་ལམ་དང་། ཞེ་སྡང་གིས་འགྲོ་བ། གཏི་མུག་གིས་འགྲོ་བ།
འཇིགས་པས་འགྲོ་བ་ཞེས་བྱ་བའི་ཚིག་གི་ལམ་འདི་ལྟ་བུ་འདི་ཐོངས་ཤིག་ཅེས་བསྒོ་བར་
བྱའོ། །དགེ་སློང་དེ་དག་ལ་དགེ་སློང་རྣམས་ཀྱིས་དེ་སྐད་ཅེས་བསྒོ་བ་ན་_༡༢བ_གལ་ཏེ་
གཞི་དེ་གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་གཞི་དེ་བཏང་བར་བྱ་བའི་ཕྱིར་ལན་
གཉིས་ལན་གསུམ་དུ་ཡང་དག་པར་བསྒོ་བར་བྱ། ཡང་དག་པར་བསྟན་པར་བྱའོ། །ལན་
གཉིས་ལན་གསུམ་དུ་ཡང་དག་པར་བསྒོ། ཡང་དག་པར་བསྟན་པ་ན་གཞི་དེ་གཏོང་ན་དེལྟ་
ན་ལེགས། གལ་ཏེ་མི་གཏོང་ན། དགེ་འདུན་ལྷག་མའོ། །
༡༣ འདི་ནི་དགེ་སློང་འགའ་ཞིག་བཀའ་བློ་མི་བདེ་བའི་རང་བཞིན་ཅན་དུ་གྱུར་ལ།
དེ་ལ་དགེ་སློང་རྣམས་ཀྱིས་གདོན་པར་གཏོགས་པ་བསླབས་པའི་གཞི་རྣམས་དང་། བདེ་
སོར་མདོ།
54
བར་གཤེགས་པའི་མདོར་གཏོགས་པ་རྣམས་ཀྱིས་ཆོས་དང་མཐུན་པ་དང་། འདུལ་བ་དང་
མཐུན་པར་སྨྲས་པ་ན། ཚེ་དང་ལྡན་པ་དག་ཁྱེད་ཅག་དགེ་ཡང་རུང་། སྡིག་ཀྱང་རུང་།
བདག་ལ་ཅི་ཡང་མ་སྨྲ་ཞིགབདག་ཀྱང་དགེ་ཡང་རུང་། སྡིག་ཀྱང་རུང་། ཚེ་དང་ལྡན་པ་
དག་ལ་ཅིའང་མི་སྨྲའོ། །ཚེ་དང་ལྡན་པ་དག་གིས་བདག་ལ་ཚིག་གི་ལམ་ཐོངས་ཤིག
ཁྱེད་ལ་ཡང་_༡༣ན_བདག་གིས་སྨྲས་པས་ཅི་ཞིག་བྱ་ཞེས། བདག་ཉིད་བརྗོད་པར་བྱ་བ་
མ་ཡིན་པར་བྱེད་ན། དགེ་སློང་དེ་ལ་དགེ་སློང་རྣམས་ཀྱིས་འདི་སྐད་ཅེས། ཚེ་དང་ལྡན་པ་
ཁྱོད་དགེ་སློང་རྣམས་ཀྱིས་གདོན་པར་གཏོགས་པ་བསླབ་པའི་གཞི་རྣམས་དང་། བདེ་བར་
གཤེགས་པའི་མདོར་གཏོགས་པ་རྣམས་ཀྱིས་ཆོས་དང་མཐུན་པ་དང་། འདུལ་བ་དང་
མཐུན་པར་སྨྲས་ན། བདག་ཉིད་བརྗོད་པར་བྱ་བ་མ་ཡིན་པར་མ་བྱེད་པར། ཚེ་དང་ལྡན་
པས་བདག་ཉིད་བརྗོད་པར་བྱ་བ་ཁོ་ནར་གྱིས་ཤིགདགེ་སློང་རྣམས་ཚེ་དང་ལྡན་པ་ལ་
ཆོས་དང་མཐུན་པ་དང་། འདུལ་བ་དང་མཐུན་པར་སྨྲས་པ་ན། ཚེ་དང་ལྡན་པ་ཡང་དགེསློང་
རྣམས་ལ་ཆོས་དང་མཐུན་པ་དང་། འདུལ་བ་དང་མཐུན་པར་སྨྲོས་ཤིགདེ་ཅིའི་ཕྱིར་
ཞེ་ན། འདི་ལྟ་སྟེ་གཅིག་ལ་གཅིག་བརྗོད་པར་བྱ་བ་ཉིད་དུ་བྱེད་པ་དང་། གཅིག་ལ་གཅིག་
འདོམས་ཤིང་རྗེས་སུ་སྟོན་པ་དང་། གཅིག་གིས་གཅིག་ལྟུང་བ་ལས་སློང་བ་ཉིད། དེ་ལྟ་
བུས་བཅོམ་ལྡན་འདས་དེ་བཞིན་གཤེགས་_༡༣བ_པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་དེའི་འཁོར་འདི་འཕེལ་བར་འགྱུར་གྱིས། ཚེ་དང་ལྡན་པ་ཁྱོད་བདག་ཉིད་
བརྗོད་པར་བྱ་བ་མ་ཡིན་པར་བྱེད་པའི་ལས་ཀྱི་མཐའ་འདི་ལྟ་བུ་འདི་ཐོངས་ཤིག་ཅེས་
བསྒོ་བར་བྱའོ། །དགེ་སློང་དེ་ལ་དགེ་སློང་རྣམས་ཀྱིས་དེ་སྐད་བསྒོ་བ་ན། གལ་ཏེ་གཞི་དེ་
གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་གཞི་དེ་བཏང་བར་བྱ་བའི་ཕྱིར། ལན་
གཉིས་ལན་གསུམ་དུ་ཡང་དག་པར་བསྒོ་བར་བྱ། ཡང་དག་པར་བསྟན་པར་བྱའོ། །ལན་
གཉིས་ལན་གསུམ་དུ་ཡང་དག་པར་བསྒོ། ཡང་དག་པར་བསྟན་པ་ན། གཞི་དེ་གཏོང་ན་
དེ་ལྟ་ན་ལེགས། གལ་ཏེ་མི་གཏོང་ན། དགེ་འདུན་ལྷག་མའོ། །
རྩ་བ།
55
ཚེ་དང་ལྡན་པ་དག་བདག་གིས་དགེ་འདུན་ལྷག་མའི་ཆོས་བཅུ་གསུམ་པོ་དག་
བཏོན་ཟིན་ཏོ། །
དེ་དག་ལས་དགུ་ནི་ལྟུང་བ་དང་པོ་དག་ཉིད་ཀྱིས་སོ། །བཞི་ནི་ལན་གསུམ་གྱི་
བར་གྱིས་སོ། །དགེ་སློང་གིས་དེ་དག་ལས་ལྟུང་བ་གང་ཡང་རུང་བ་ཞིག་བྱས་ལ། ཇིསྲིད་
དུ་ཤེས་བཞིན་_༡༤ན_དུ་འཆབ་པར་བྱེད་པ་དེ་སྲིད་དུ་དེས་མི་འདོད་བཞིན་དུ་སྤོ་
བར་བྱའོ། །དགེ་སློང་གིས་མི་འདོད་བཞིན་དུ་སྤོ་བ་བྱས་ནས། དེའི་འོག་ཏུ་ཞག་དྲུག་གི་
བར་དུ་དགེ་འདུན་མགུ་བར་བྱ་བ་སྤྱད་པར་བྱའོ། །དགེ་སློང་གིས་མགུ་བར་བྱ་བ་སྤྱད་
ནས། དབྱུང་བ་ལ་ཐོགས་ཏེ་ཆོས་དང་མཐུན་པར་བྱས་ལ། དགེ་སློང་གིས་དགེ་འདུན་གྱི་
སེམས་མགུ་བར་བྱས་ན། གང་ན་དགེ་སློང་ཉི་ཤུའི་ཚོགས་ཀྱི་དགེ་འདུན་ཡོད་པ་དེར།
དགེ་སློང་དེ་དབྱུང་བར་བྱའོ། །དགེ་སློང་ཉི་ཤུར་གཅིག་གིས་མ་ཚང་བའི་ཚོགས་ཀྱི་དགེ་
འདུན་གྱིས་དགེ་སློང་དེ་འབྱིན་པར་བྱེད་ན། དགེ་སློང་དེ་ཡང་མ་ཕྱིན་ལ། དགེ་སློང་དེ་
དག་ཀྱང་སྨོད་པར་བྱ་བ་ཡིན་ཏེ། དེ་ལ་དེ་ནི་ཆོ་ག་ཡིན་ནོ། །དེ་ལ་བདག་གིས་ཚེ་དང་ལྡན་
པ་དག་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་དྲིའོ། །ཅི་འདི་ལ་ཁྱེད་ཡོངས་སུ་དག་
གམ་ཞེས་ལན་གཉིས་ལན་གསུམ་དུ་དྲིའོ། །འདི་ལ་ཚེ་དང་ལྡན་པ་དག་ཡོངས་སུ་དག་ན་
འདི་ལྟར་ཅང་མི་སྨྲ་བས་དེ་དེ་བཞིན་དུ་འཛིན་ཏོ། །
སོར་མདོ།
56
མ་ངེས་པའི་ཆོས།
སྡོམ་ལ། _༡༤བ_
དབེན་པ་སྐྱབས་ཡོད་འདུག་པའོ། །
ཚེ་དང་ལྡན་པ་དག་མ་ངེས་པའི་ཆོས་གཉིས་པོ་འདི་དག་ནི་ཟླ་བ་ཕྱེད་ཕྱེད་ཅིང་སོ་
སོར་ཐར་པའི་མདོ་འདོན་པ་ལས་འབྱུང་ངོ་། །
༡ ཡང་དགེ་སློང་། གང་བུད་མེད་ཀྱི་ཡུལ་དང་། ལྷན་ཅིག་གཅིག་པུ་གཅིག་དང་།
དབེན་པ་སྐྱབས་ཡོད་པ་ན། འདོད་པ་བྱར་རུང་བར་སྟན་ལ་འདུག་པར་བྱེད་ཅིང་། དེ་ལ་
གལ་ཏེ་དགེ་བསྙེན་མ་ཡིད་ཆེས་པའི་ཚིག་དང་ལྡན་པས་ཆོས་གསུམ་པོ་ཕམ་པར་གྱུར་
པའམ། དགེ་འདུན་ལྷག་མའམ། ལྟུང་བྱེད་ལས་ཆོས་གང་ཡང་རུང་བས་སྨྲས་པར་གྱུར་
ལ། དགེ་སློང་གིས་འདུག་པར་ཁས་བླངས་ན། ཆོས་གསུམ་པོ་ཕམ་པར་གྱུར་པའམ།
དགེ་འདུན་ལྷག་མའམ། ལྟུང་བྱེད་ལས་ཆོས་གང་ཡང་རུང་བས་བྱེད་དུ་གཞུག་ཅིང་། དགེསློང་
དེ་ལ་དགེ་བསྙེན་མ་ཡིད་ཆེས་པའི་ཚིག་དང་ལྡན་པས་ཆོས་གང་དང་གང་གིས་སྨྲས་
པར་གྱུར་པའི་ཆོས་དེ་དང་དེས་དགེ་སློང་དེ་བྱེད་དུ་གཞུག་སྟེ། དེ་ནི་མ་ངེས་པའི་ཆོས་སོ། །
༢ ཡང་དགེ་སློང་གང་། བུད་མེད་ཀྱི་ཡུལ་དང་། ལྷན་ཅིག་གཅིག་_༡༥ན_པུ་
གཅིག་དང་། དབེན་པ་སྐྱབས་ཡོད་པ་ན། འདོད་པ་བྱར་མི་རུང་བར་སྟན་ལ་འདུག་པར་
བྱེད་ཅིང་། དེ་ལ་གལ་ཏེ་དགེ་བསྙེན་མ་ཡིད་ཆེས་པའི་ཚིག་དང་ལྡན་པས། ཆོས་གཉིས་པོ་
དགེ་འདུན་ལྷག་མའམ། ལྟུང་བྱེད་ལས་ཆོས་གང་ཡང་རུང་བས་སྨྲས་པར་གྱུར་ལ། དགེསློང་
གིས་འདུག་པར་ཁས་བླངས་ན། ཆོས་གཉིས་པོ་དགེ་འདུན་ལྷག་མའམ། ལྟུང་བྱེད་
ལས་ཆོས་གང་ཡང་རུང་བས་བྱེད་དུ་གཞུག་ཅིང་། དགེ་སློང་དེ་ལ་དགེ་བསྙེན་མ་ཡིད་ཆེས་
པའི་ཚིག་དང་ལྡན་པས། ཆོས་གང་དང་གང་གིས་སྨྲས་པར་གྱུར་པའི་ཆོས་དེ་དང་དེས་
རྩ་བ།
57
དགེ་སློང་དེ་བྱེད་དུ་གཞུག་སྟེ། དེ་ཡང་མ་ངེས་པའི་ཆོས་སོ། །
ཚེ་དང་ལྡན་པ་དག་བདག་གིས་མ་ངེས་པའི་ཆོས་གཉིས་པོ་དག་བཏོན་ཟིན་ཏོ། །
དེ་ལ་བདག་གིས་ཚེ་དང་ལྡན་པ་དག་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་
དྲིའོ། །ཅི་འདི་ལ་ཁྱེད་ཡོངས་སུ་དག་གམ་ཞེས་ལན་གཉིས་ལན་གསུམ་དུ་དྲིའོ། །འདི་ལ་ཚེ་
དང་ལྡན་པ་དག་ཡོངས་སུ་དག་ན་འདི་ལྟར་ཅང་མི་སྨྲ་བས་དེ་དེ་བཞིན་_༡༥བ_དུ་འཛིན་ཏོ།།
སྤང་བའི་ལྟུང་བྱེད་བཤད་པ།
_བཅུ་ཚན་དང་པོ།_
སྡོམ་ལ།
འཆང་བ་འབྲལ་བ་འཇོག་པ་དང་། །
འཁྲུར་འཇུག་པ་དང་ལེན་པ་དང་། །
སློང་དང་སྟོད་གཡོགས་སྨད་གཡོགས་བཅས། །
རིན་ཐང་སོ་སོར་བསྐུར་བའོ། །
ཚེ་དང་ལྡན་པ་དག་སྤང་བའི་ལྟུང་བྱེད་ཀྱི་ཆོས་སུམ་ཅུ་པོ་འདི་དག་ནི་ཟླ་བ་ཕྱེད་
ཕྱེད་ཅིང་སོ་སོར་ཐར་པའི་མདོ་འདོན་པ་ལས་འབྱུང་ངོ་། །
༡ དགེ་སློང་ཆོས་གོས་ཟིན་པས་སྲ་བརྐྱང་ཕྱུང་ན་ཞག་བཅུའི་བར་དུ་གོས་ལྷག་པ་རྣམ་
པར་མ་བརྟགས་པ་བཅང་བར་བྱའོ། །དེ་ལས་འདས་པར་འཆང་ན་སྤང་བའི་ལྟུང་བྱེད་དོ། །
༢ དགེ་སློང་ཆོས་གོས་ཟིན་པས་སྲ་བརྐྱང་ཕྱུང་ན། གལ་ཏེ་ནུབ་གཅིག་ཀྱང་ཆོས་
གོས་གསུམ་ལས་ཆོས་གོས་གང་ཡང་རུང་བ་དང་། མཚམས་ཀྱི་ཕྱི་རོལ་དུ་འབྲལ་བར་
བྱེད་ན། དགེ་འདུན་གྱི་གནང་བ་མ་གཏོགས་ཏེ། སྤང་བའི་ལྟུང་བྱེད་དོ། །
སོར་མདོ།
58
༣ དགེ་སློང་ཆོས་གོས་ཟིན་པས་སྲ་བརྐྱང་ཕྱུང་ན། དུས་མ་ཡིན་པའི་གོས་ཤིག་རྙེད་
ལ་འདོད་ན་དགེ་སློང་དེས་གོས་དེ་བླང་བར་བྱའོ། །བླངས་ནས་གལ་ཏེ་ལངས་ན་མྱུར་བ་
ཁོ་ནར་གོས་སུ་བྱས་ལ་བཅང་བར་བྱའོ། །_༡༦ན_གལ་ཏེ་མི་ལངས་ལ་ཁ་མ་ལངས་པ་ཁ་
སྐོང་བའི་གོས་ལ་རེ་བ་ཡོད་ན། དགེ་སློང་དེས་གོས་དེ་ཟླ་བ་གཅིག་གི་མཐར་བཞག་པར་
བྱའོ། །དེ་ལས་འདས་པར་འཇོག་ན་སྤང་བའི་ལྟུང་བྱེད་དོ། །
༤ ཡང་དགེ་སློང་གང་། དགེ་སློང་མ་ཉེ་དུ་མ་ཡིན་པ་ལ་གོས་རྙིང་པ་འཁྲུར་འཇུག་
གམ། འཚེད་དུ་འཇུག་གམ། འཆག་ཏུ་འཇུག་ན་སྤང་བའི་ལྟུང་བྱེད་དོ། །
༥ ཡང་དགེ་སློང་གང་། དགེ་སློང་མ་ཉེ་དུ་མ་ཡིན་པ་ལས་གོས་ལེན་ན་བརྗེས་པ་མ་
གཏོགས་ཏེ། སྤང་བའི་ལྟུང་བྱེད་དོ། །
༦ ཡང་དགེ་སློང་གང་། ཁྱིམ་བདག་གམ། ཁྱིམ་བདག་གི་ཆུང་མ་ཉེ་དུ་མ་ཡིན་པའི་
གན་དུ་སོང་སྟེ། གོས་སློང་ན་དུས་མ་གཏོགས་ཏེ། སྤང་བའི་ལྟུང་བྱེད་དོ། །དེ་ལ་དུས་ནི་
འདི་ཡིན་ཏེ། དགེ་སློང་གོས་ཕྲོགས་སམ། གོས་ག་གམ། གོས་ཚིག་གམ། གོས་རླུང་
གིས་ཁྱེར་རམ། གོས་ཆུས་ཁྱེར་ན། དེ་ལ་དེ་ནི་དུས་ཡིན་ནོ། །
༧ དགེ་སློང་གོས་ཕྲོགས་སམ། གོས་ག་གམ། གོས་ཚིག་གམ། གོས་རླུང་གིས་
ཁྱེར་རམ། གོས་ཆུས་ཁྱེར་ན་_༡༦བ_ཁྱིམ་བདག་གམ། ཁྱིམ་བདག་གི་ཆུང་མ་ཉེ་དུ་མ་
ཡིན་པའི་གན་དུ་སོང་ལ། གོས་བསླང་བར་བྱའོ། །དེ་ལ་གལ་ཏེ་བྲམ་ཟེའམ། ཁྱིམ་བདག་
དད་པ་ཅན་ཞིག་གིས་དུས་ཀྱིས་གོས་མང་པོ་སྟོབས་ལ་འདོད་ན། དགེ་སློང་དེས་དེ་ལས་
གོས་སྟོད་གཡོགས་སྨད་གཡོགས་དང་བཅས་པའི་མཐར་ཐུག་པར་བླང་བར་བྱའོ། །དེ་
ལས་ལྷག་པར་ལེན་ན་སྤང་བའི་ལྟུང་བྱེད་དོ། །
༨ དགེ་སློང་གི་ཕྱིར། ཁྱིམ་བདག་གམ། ཁྱིམ་བདག་གི་ཆུང་མ་ཉེ་དུ་མ་ཡིན་པས་
གོས་ཀྱི་རིན་དག་སྤགས་ནས། བདག་གིས་གོས་ཀྱི་རིན་འདི་དག་གིས་གོས་འདི་དང་འདིརྩ་
བ།
59
ལྟ་བུ་ཞིག་ཉོས་ལ། དགེ་སློང་མིང་འདི་ཞེས་བྱ་བ་འོངས་པ་དང་། དེ་ལ་གོས་རུང་བ་དུས་
སུ་བསྐོན་ནོ་སྙམ་པ་ལས། དེ་ན་གལ་ཏེ་དགེ་སློང་དེ་ལ་སྔར་མ་བསྟབས་པར་རྣམ་པར་
རྟོག་པ་འགའ་ཞིག་བྱུང་སྟེ། བཟང་པོ་འདོད་པའི་ཕྱིར་ཁྱིམ་བདག་གམ། ཁྱིམ་བདག་གི་
ཆུང་མ་ཉེ་དུ་མ་ཡིན་པ་དེའི་གན་དུ་སོང་ནས། འདི་སྐད་ཅེས་ཚེ་དང་ལྡན་པས་བདག་གིཕྱིར་
གོས་ཀྱི་_༡༧ན_རིན་གང་དག་སྤགས་པའི་གོས་ཀྱི་རིན་དེ་དག་གིས་ཚེ་དང་ལྡན་པ་
གོས་འདི་དང་འདི་ལྟ་བུ་ཞིག་ཉོས་ལ། བདག་ལ་གོས་རུང་བ་དུས་སུ་ལེགས་པར་སྐོན་
ཅིག་ཅེས་སྨྲས་ཏེ། གོས་གྲུབ་ན་སྤང་བའི་ལྟུང་བྱེད་དོ། །
༩ དགེ་སློང་གི་ཕྱིར་ཁྱིམ་བདག་དང་ཁྱིམ་བདག་གི་ཆུང་མ་ཉེ་དུ་མ་ཡིན་པས་གོས་
ཀྱི་རིན་སོ་སོ་བ་དེ་དག་སྤགས་ནས། བདག་ཅག་གཉིས་ཀྱིས་གོས་ཀྱི་རིན་སོ་སོ་བ་འདི་
དག་གིས། གོས་འདི་དང་འདི་ལྟ་བུ་སོ་སོ་བ་དག་ཉོས་ལ། དགེ་སློང་མིང་འདི་ཞེས་བྱ་བ་
འོངས་པ་དང་། བདག་ཅག་གཉིས་ཀྱི་སོ་སོ་ནས་དེ་ལ་གོས་རུང་བ་དུས་སུ་བསྐོན་ནོ་སྙམ་
པ་ལས་དེ་ན་གལ་ཏེ་དགེ་སློང་དེ་ལ་སྔར་མ་བསྟབས་པར་རྣམ་པར་རྟོག་པ་འགའ་ཞིག་
བྱུང་སྟེ། བཟང་པོ་འདོད་པའི་ཕྱིར་ཁྱིམ་བདག་དང་། ཁྱིམ་བདག་གི་ཆུང་མ་ཉེ་དུ་མ་ཡིན་
པ་དེ་དག་གི་གན་དུ་སོང་ནས་འདི་སྐད་ཅེས། ཚེ་དང་ལྡན་པ་དག་གིས་བདག་གི་ཕྱིར་
གོས་ཀྱི་རིན་སོ་སོ་བ་དག་སྤགས་པའི་གོས་ཀྱི་རིན་དེ་དག་_༡༧བ_གིས་ཚེ་དང་ལྡན་པ་
དག་གོས་འདི་དང་འདི་ལྟ་བུ་སོ་སོ་བ་དག་ཉོས་ལ་གཉིས་འདུས་ཏེ། བདག་ལ་གོས་རུང་
བ་ཞིག་དུས་སུ་ལེགས་པར་སྐོན་ཅིག་ཅེས་སྨྲས་ཏེ། གོས་གྲུབ་ན་སྤང་བའི་ལྟུང་བྱེད་དོ། །
༡༠ དགེ་སློང་གི་ཕྱིར་རྒྱལ་པོའམ། བློན་པོ་ཆེན་པོའམ། བྲམ་ཟེའམ། ཁྱིམ་བདག་
གམ། གྲོང་བརྡལ་གྱི་མིའམ། ཡུལ་མིའམ། ནོར་ཅན་ནམ། ཚོང་དཔོན་ནམ། དེད་དཔོན་
གྱིས་ཕོ་ཉའི་ལག་ཏུ་གོས་ཀྱི་རིན་དག་བསྐུར་བར་གྱུར་ལ། དེ་ནས་ཕོ་ཉ་དེ་གོས་ཀྱི་རིན་དེ་
དག་ཁྱེར་ནས། དགེ་སློང་དེའི་ག་ལ་བ་དེར་སོང་སྟེ་ཕྱིན་ནས། དགེ་སློང་དེ་ལ་འདི་སྐད་
ཅེས་འཕགས་པ་མཁྱེན་པར་མཛོད་ཅིགཁྱོད་ལ་རྒྱལ་པོའམ། བློན་པོ་ཆེན་པོའམ། བྲམ་
སོར་མདོ།
60
ཟེའམ། ཁྱིམ་བདག་གམ། གྲོང་བརྡལ་གྱི་མིའམ། ཡུལ་མིའམ། ནོར་ཅན་ནམ། ཚོང་
དཔོན་ནམ། དེད་དཔོན་ཆེ་གེ་མོས་གོས་ཀྱི་རིན་འདི་དག་བསྐུར་གྱིས། འཕགས་པས་
ཐུགས་བརྩེ་བའི་སླད་དུ་འདི་དག་བཞེས་ཤིག་ཅེས་ཟེར་ན། དགེ་སློང་དེས་ཕོ་ཉ་_༡༨ན_དེ་
ལ་འདི་སྐད་ཅེས། ཚེ་དང་ལྡན་པ་ཕོ་ཉ། དགེ་སློང་དག་ནི་གོས་ཀྱི་རིན་དག་ལེན་དུ་མི་རུང་
སྟེ། བདག་ཅག་གོས་རུང་བ་དུས་སུ་རྙེད་པ་ན་ནི་ལེན་ཏོ་ཞེས་བརྗོད་པར་བྱའོ། །གལ་ཏེ་
ཕོ་ཉ་དེས་དགེ་སློང་དེ་ལ་འདི་སྐད་ཅེས། འཕགས་པ་རྣམས་ཀྱི་ཞལ་ཏ་བགྱིད་པ།
འཕགས་པ་རྣམས་ཀྱི་ཞལ་ཏ་ཉམས་སུ་ལེན་པ། གང་ལགས་པ་འགའ་མཆིས་སམ་ཞེས་
ཟེར་ན། དགེ་སློང་གོས་འདོད་པས་ཕོ་ཉ་ལ་འདི་སྐད་ཅེས། ཚེ་དང་ལྡན་པ་ཕོ་ཉ་འདི་ནི་
དགེ་སློང་རྣམས་ཀྱི་ཞལ་ཏ་བྱེད་པ་སྟེ། འདི་ནི་དགེ་སློང་རྣམས་ཀྱི་ཞལ་ཏ་ཉམས་སུ་ལེན་
པའོ་ཞེས་ཀུན་དགའི་ར་བའམ། དགེ་བསྙེན་ཞལ་ཏ་བྱེད་པ་བསྟན་པར་བྱའོ། །དེ་ནས་ཕོ་
ཉ་དེས་གོས་ཀྱི་རིན་དེ་དག་ཁྱེར་ནས་ཞལ་ཏ་བྱེད་པ་ག་ལ་བ་དེར་འགྲོ་བར་བྱ་ཞིང་། ཕྱིན་
ནས་ཞལ་ཏ་བྱེད་པ་ལ་འདི་སྐད་ཅེས། ཚེ་དང་ལྡན་པ་ཞལ་ཏ་བྱེད་པ་ཤེས་པར་གྱིས་ཤིག
ཁྱོད་ཀྱིས་གོས་ཀྱི་རིན་དེ་དག་གིས་གོས་འདི་དང་འདི་ལྟ་བུ་ཞིག་ཉོས་ལ། དགེ་སློང་མིང་
འདི་ཞེས་བྱ་བ་འོངས་པ་དང་། དེ་ལ་གོས་རུང་_༡༨བ_བ་དུས་སུ་སྐོན་ཅིག་ཅེས་བརྗོད་
པར་བྱའོ། །དེ་ནས་ཕོ་ཉ་དེས་ཞལ་ཏ་བྱེད་པ་དེ་ལ་ཤིན་ཏུ་ལེགས་པར་ཡང་དག་པར་བསྒོ་
ཞིང་ཡང་དག་པར་བསྟན་ནས་དགེ་སློང་དེ་ག་ལ་བ་དེར་འགྲོ་བར་བྱ་ཞིང་ཕྱིན་ནས། དགེསློང་
དེ་ལ་འདི་སྐད་ཅེས། འཕགས་པ་ཞལ་ཏ་བགྱིད་པ་བསྟན་པ་གང་ལགས་པ་དེ་ལ།
བདག་གིས་ཡང་དག་པར་བསྟན་ལགས་ཀྱིས་དེའི་གན་དུ་བཞུད་ཅིག་དང་། དེས་ཁྱོད་ལ་
གོས་རུང་བ་དུས་སུ་སྐོན་པར་འགྱུར་རོ་ཞེས་བརྗོད་པར་བྱའོ། །དགེ་སློང་གོས་འདོད་པས་
ཞལ་ཏ་བྱེད་པའི་གན་དུ་སོང་ལ་ཚེ་དང་ལྡན་པ་ཞལ་ཏ་བྱེད་པ་བདག་གོས་འདོད་དོ། །ཚེ་
དང་ལྡན་པ་ཞལ་ཏ་བྱེད་པ་བདག་གོས་འདོད་དོ་ཞེས་ལན་གཉིས་ལན་གསུམ་དུ་བསྐུལ་
བར་བྱ། དྲན་པར་བྱའོ། །ལན་གཉིས་ལན་གསུམ་དུ་བསྐུལ་ཞིང་དྲན་པར་བྱས་པ་ན།
རྩ་བ།
61
གལ་ཏེ་གོས་དེ་གྲུབ་ན་དེ་ལྟ་ན་ལེགས། གལ་ཏེ་མ་གྲུབ་ན་ལན་བཞི་ལན་ལྔ་ལན་དྲུག་གི་
བར་དུ་ཕྱོགས་སུ་ཅང་མི་ཟེར་བར་བསྡད་པར་བྱའོ། །ལན་བཞི་ལན་ལྔ་ལན་དྲུག་གི་བར་
དུ་ཕྱོགས་སུ་ཅང་_༡༩ན_མི་སྨྲ་བར་བསྡད་པ་ན། གལ་ཏེ་གོས་དེ་གྲུབ་ན་དེ་ལྟ་ན་ལེགས།
གལ་ཏེ་མ་གྲུབ་ན་དེའི་འོག་ཏུ་གོས་བསྒྲུབ་པའི་ཕྱིར་བཙལ་ཏེ། གོས་གྲུབ་ན་སྤང་བའིལྟུང་
བྱེད་དོ། །གལ་ཏེ་མ་གྲུབ་ན་ཕྱོགས་གང་ནས་གོས་ཀྱི་རིན་དེ་དག་འོངས་པ་དེར་
བདག་འགྲོ་བར་བྱའོ། །
ཡང་ན། ཡིད་བརྟན་པའི་ཕོ་ཉ་ལས་ཚེ་དང་ལྡན་པ་དག་གིས་དགེ་སློང་ཆེ་གེ་མོའིཕྱིར་
གོས་ཀྱི་རིན་གང་དག་བསྐུར་བ་དེ་དག་ནི། དགེ་སློང་དེའི་དོན་ཅིར་ཡང་མ་གྲུབ་ཀྱིས་
ཤེས་པར་གྱིས་ཤིགཚེ་དང་ལྡན་པ་དག་གི་རང་གིས་ནོར་ཆུད་མ་གསན་ཅིག་ཅེས་སྤྲིང་
བར་བྱ་སྟེ། དེ་ལ་དེ་ནི་ཆོ་ག་ཡིན་ནོ། །
_བཅུ་ཚན་གཉིས་པ།_
སྡོམ་ལ།
སྲིན་བལ་འབའ་ཞིག་ཆ་གཉིས་དང་། །
དྲུག་དང་མཐོ་གང་ལམ་དང་ནི། །
འཁྲུ་བ་དང་ནི་གསེར་དངུལ་དང་། །
མངོན་མཚན་ཅན་དང་ཉོ་ཚོང་ངོ་། །
༡ ཡང་དགེ་སློང་གང་སྲིན་བལ་གྱི་སྟན་གསར་པ་བྱེད་ན། སྤང་བའི་ལྟུང་བྱེད་དོ། །
༢ ཡང་དགེ་སློང་གང་། ལུག་བལ་ནག་པོ་འབའ་ཞིག་གི་སྟན་གསར་པ་བྱེད་ན་
སྤང་བའི་ལྟུང་བྱེད་དོ། །
༣ དགེ་སློང་གིས་སྟན་གསར་པ་བྱེད་ན་ཆ་གཉིས་ནི་ལུག་བལ་ནག་པོ་འབའ་ཞིག་
ལས་གཞུག་པར་བྱའོ། །གསུམ་པ་ནི་དཀར་_༡༩བ_པོ་ལས། བཞི་པ་ནི་འཁོབ་བལ་ལས་
སོར་མདོ།
62
གཞུག་པར་བྱའོ། །གལ་ཏེ་དགེ་སློང་གིས་ཆ་གཉིས་ལུག་བལ་ནག་པོ་འབའ་ཞིག་ལས་མ་
བཅུག་གམ། གསུམ་པ་དཀར་པོ་ལས། བཞི་པ་ནི་འཁོབ་བལ་ལས་མ་བཅུག་པར་སྟན་
གསར་པ་བྱེད་ན་སྤང་བའི་ལྟུང་བྱེད་དོ། །
༤ དགེ་སློང་གིས་སྟན་གསར་པ་བྱེད་ན་མི་འདོད་བཞིན་དུ་ལོ་དྲུག་ཏུ་བཅང་བར་
བྱའོ། །གལ་ཏེ་དགེ་སློང་ལོ་དྲུག་ཚུན་ཆད་དུ་སྟན་རྙིང་པ་དེ་སྤངས་ཀྱང་རུང་། མ་སྤངས་
ཀྱང་རུང་། སྟན་གསར་པ་གཞན་བྱེད་ན་དགེ་འདུན་གྱིས་གནང་བ་མ་གཏོགས་ཏེ། སྤང་
བའི་ལྟུང་བྱེད་དོ། །
༥ དགེ་སློང་གིས་གདིང་བ་གསར་པ་བྱེད་ན། གསར་པ་ཁ་དོག་མི་སྡུག་པར་བྱ་བའིཕྱིར།
གདིང་བ་རྙིང་པ་བདེ་བར་གཤེགས་པའི་མཐོ་གང་འཁོར་བས་ཀླན་པར་བྱའོ། །གལ་
ཏེ་དགེ་སློང་གིས་གདིང་བ་གསར་པ་ཁ་དོག་མི་སྡུག་པར་བྱ་བའི་ཕྱིར། གདིང་བ་རྙིང་པ་
བདེ་བར་གཤེགས་པའི་མཐོ་གང་འཁོར་བས་མ་ཀླན་པར་གདིང་བ་གསར་པ་སྤྱོད་ན་སྤང་
བའི་ལྟུང་བྱེད་དོ། །
༦ དགེ་སློང་ལམ་དུ་_༢༠ན_ཞུགས་པས་ལུག་བལ་དག་རྙེད་ལ་འདོད་ན་དགེ་སློང་
དེས་བླང་བར་བྱའོ། །བླངས་ནས་ཁྱེར་བ་མེད་ན་དཔག་ཚད་གསུམ་གྱི་མཐའི་བར་དུ་
བདག་ཉིད་ཀྱིས་བསྐུར་བར་བྱའོ། །དེ་ལས་འདས་པར་ཁྱེར་ན་སྤང་བའི་ལྟུང་བྱེད་དོ། །
༧ ཡང་དགེ་སློང་གང་། དགེ་སློང་མ་ཉེ་དུ་མ་ཡིན་པ་ལ་ལུག་བལ་འཁྲུར་འཇུག་
གམ། འཚེད་དུ་འཇུག་གམ། རྨེལ་དུ་འཇུག་ན་སྤང་བའི་ལྟུང་བྱེད་དོ། །
༨ ཡང་དགེ་སློང་གང་། རང་གི་ལག་གིས་གསེར་དང་། དངུལ་ལེན་ཏམ། ལེན་དུ་
འཇུག་ན་སྤང་བའི་ལྟུང་བྱེད་དོ། །
༩ ཡང་དགེ་སློང་གང་། མངོན་མཚན་ཅན་གྱི་སྤྱོད་པ་རྣམ་པ་སྣ་ཚོགས་བྱེད་ན་སྤང་
བའི་ལྟུང་བྱེད་དོ། །
རྩ་བ།
63
༡༠ ཡང་དགེ་སློང་གང་། ཉོ་ཚོང་རྣམ་པ་སྣ་ཚོགས་བྱེད་ན་སྤང་བའི་ལྟུང་བྱེད་དོ། །
_བཅུ་ཚན་གསུམ་པ།_
སྡོམ་ལ།
ལྷུང་བཟེད་གཉིས་དང་ཐ་ག་གཉིས། །
བྱིན་ཕྲོགས་སྟོན་ཟླ་ཐ་ཆུང་དང་། །
དགོན་པ་བ་དང་རས་ཆེན་དང་། །
བསྔོས་པ་དང་ནི་གསོག་འཇོག་གོ། །
༡ ཡང་དགེ་སློང་གིས་ལྷུང་བཟེད་ལྷག་པ་ཞག་བཅུའི་བར་དུ་བཅང་བར་
_༢༠བ_བྱའོ། །དེ་ལས་འདས་པར་འཆང་ན་སྤང་བའི་ལྟུང་བྱེད་དོ། །
༢ ཡང་དགེ་སློང་གང་། ལྷུང་བཟེད་ལྷན་པ་ལྔ་མེད་པ་སྤྱད་བཟོད་པ་ཡོད་བཞིན་དུ་
བཟང་པོ་འདོད་པའི་ཕྱིར་ལྷུང་བཟེད་གསར་པ་གཞན་ཚོལ་ཞིང་ལྷུང་བཟེད་གྲུབ་ན། སྤང་
བའི་ལྟུང་བྱེད་དོ། །དགེ་སློང་དེས་ལྷུང་བཟེད་དེ་དགེ་སློང་གི་འཁོར་ལ་དབུལ་བར་བྱའོ། །
དགེ་སློང་གི་འཁོར་དེའི་ལྷུང་བཟེད་ཐ་མར་གྱུར་པ་གང་ཡིན་པ་དེ་དགེ་སློང་དེ་ལ། དགེསློང་
ཁྱོད་ཀྱིས་ལྷུང་བཟེད་འདི་བྱིན་གྱིས་བརླབ་པར་མི་བྱ། བཏང་བར་མི་བྱ། གཞན་ལ་
སྦྱིན་པར་མི་བྱ་བར་ཆག་པའི་མཐར་ཐུག་གི་བར་དུ་ཁད་ཀྱིས་དལ་བུས་དལ་བུས་སྤྱད་
པར་བྱའོ་ཞེས་སྦྱིན་པར་བྱ་སྟེ། དེ་ལ་དེ་ནི་ཆོ་ག་ཡིན་ནོ། །
༣ ཡང་དགེ་སློང་གང་། རང་གི་ལག་གིས་བསླངས་པའི་དོག་པ་ཐ་ག་པ་ཉེ་དུ་མ་
ཡིན་པ་ལ་གོས་འཐག་ཏུ་འཇུག་ན་གོས་གྲུབ་ན་སྤང་བའི་ལྟུང་བྱེད་དོ། །
༤ དགེ་སློང་གི་ཕྱིར་ཁྱིམ་བདག་གམ་ཁྱིམ་བདག་གི་ཆུང་མ་ཉེ་དུ་མ་ཡིན་པས་ཐ་ག་
པ་ཉེ་དུ་མ་ཡིན་པ་ལ་གོས་འཐག་ཏུ་བཅུག་_༢༡ན_པ་ལས། དེ་ལ་གལ་ཏེ་དགེ་སློང་དེ་ལ་
སྔར་མ་བསྟབས་པར་རྣམ་པར་རྟོག་པ་འགའ་ཞིག་བྱུང་ནས། ཐ་ག་པ་ཉེ་དུ་མ་ཡིན་པའི་
སོར་མདོ།
64
གན་དུ་སོང་སྟེ། འདི་སྐད་ཅེས། ཚེ་དང་ལྡན་པ་ཐ་ག་པ་ཤེས་པར་གྱིས་ཤིགགོས་འདི་
ནི་ཁོ་བོའི་ཕྱིར་འཐག་གིས། ཚེ་དང་ལྡན་པ་ཐ་ག་པ་གོས་འདི་ཞེང་ཆེ་བ་དང་། ཁྲུན་རིང་བ་
དང་། ཐར་གྱིས་ཞག་པ་དང་། ཐགས་རན་བཟང་བར་ལེགས་པར་གྱིས་ཤིགཚེ་དང་
ལྡན་པ་ཐ་ག་པ་འདི་ལྟར་ཁོ་བོས་གླ་རྔན་འདི་ལྟ་སྟེ། བཟའ་བའམ། བཅའ་བ་ཙམ་མམ།
བཟའ་རྒྱུ་ཅུང་ཟད་ཅིག་སྦྱིན་ནོ་ཞེས་སྨྲས་ནས། དེ་ལ་གལ་ཏེ་དགེ་སློང་དེས་གོས་བསྒྲུབ་
པའི་ཕྱིར་གླ་རྔན་འདི་ལྟ་སྟེ། བཟའ་བའམ། བཅའ་བ་ཙམ་མམ། བཟའ་རྒྱུ་ཅུང་ཟད་ཅིག་
སྦྱིན་ཞིང་གོས་གྲུབ་ན་སྤང་བའི་ལྟུང་བྱེད་དོ། །
༥ ཡང་དགེ་སློང་གང་། དགེ་སློང་ལ་གོས་བྱིན་ནས་དེའི་འོག་ཏུ་ཁྲོས་འཁྲུགས་རྔམ་
པར་གྱུར་ཏེ། ཡིད་མ་རངས་ནས་འཕྲོག་གམ། འཕྲོག་ཏུ་འཇུག་ཅིང་_༢༡བ_དེ་ལ་འདི་
སྐད་ཅེས། དགེ་སློང་ཁྱོད་ལ་གོས་མི་སྦྱིན་གྱིས། ཕྱིར་བྱིན་ཅིག་ཅེས་ཟེར་ན། དགེ་སློང་
དེས་ལྷག་མ་ཡོད་པ་ཕྱིར་སྦྱིན་པར་བྱ་ཞིང་བཏང་ན་སྤང་བའི་ལྟུང་བྱེད་དོ། །
༦ དགེ་སློང་གིས་སྟོན་ཟླ་ཐ་ཆུང་། ཉར་ཞག་བཅུས་མ་ཚང་བ་ཚུན་ཆད་དུ། བརྟད་
པ་ལས་བྱུང་བའི་གོས་ཤིག་རྙེད་ལ། འདོད་ན་དགེ་སློང་དེས་གོས་དེ་་སློང་བར་བྱའོ། །
བསླངས་ནས་གོས་སྦྱིན་པའི་དུས་ཀྱི་བར་དུ་བཅང་བར་བྱའོ། །དེ་ལས་འདས་པར་འཆང་
ན་སྤང་བའི་ལྟུང་བྱེད་དོ། །
༧ དགེ་སློང་རབ་ཏུ་མང་པོ་དག་གནས་མལ་དགོན་པ་དོགས་པ་དང་བཅས་པར་
གྲགས་པ། འཇིགས་པ་དང་བཅས་པར་གྲགས་པ། འཇིགས་པ་ཐ་དད་པས་འཇིགས་སུ་
རུང་བ་དང་བཅས་པར་གྲགས་པ་དག་ཏུ་དབྱར་ཕྱི་མར་གྱུར་ལ། དགེ་སློང་དགོན་པ་བས།
འདོད་ན་ཆོས་གོས་གསུམ་ལས། ཆོས་གོས་གང་ཡང་རུང་བ་ཁྱིམ་གཞན་དུ་བཞག་པར་
བྱའོ། །དགེ་སློང་དགོན་པ་པ་ལ་མཚམས་ཀྱི་ཕྱི་རོལ་དུ་འགྲོ་དགོས་པ་དེ་ལྟ་བུའི་རྐྱེན་ཞིག་
བྱུང་ན། དགེ་_༢༢ན_སློང་དགོན་པ་བ་དེས། ཞག་དྲུག་གི་མཐའ་ཚུན་ཆད་དུ་ཆོས་གོས་དེརྩ་
བ།
65
དང་མཚམས་ཀྱི་ཕྱི་རོལ་དུ་འབྲལ་བར་བྱའོ། །དེ་ལས་འདས་པར་འབྲལ་ན་སྤང་བའི་ལྟུང་
བྱེད་དོ། །
༨ དགེ་སློང་རྣམས་ཀྱིས་སོ་ག་རྣམས་ཀྱི་ཟླ་བ་གཅིག་ལུས་ན་དབྱར་གྱི་གོས་རས་
ཆེན་བཙལ་བར་བྱའོ། །དབྱར་ཟད་ནས་འོག་ཏུ་ཟླ་བ་ཕྱེད་ཀྱི་བར་དུ་བཅང་བར་བྱའོ། །
གལ་ཏེ། དགེ་སློང་གིས་སོ་ག་རྣམས་ཀྱི་ཟླ་བ་གཅིག་ལུས་པའི་སྔོན་རོལ་དུ་དབྱར་གྱི་གོས་
རས་ཆེན་ཚོལ་བར་བྱེད་དམ། དབྱར་ཟད་ནས་འོག་ཏུ་ཟླ་བ་ཕྱེད་ལས་ལྷག་པར་འཆང་ན་
སྤང་བའི་ལྟུང་བྱེད་དོ། །
༩ ཡང་དགེ་སློང་གང་། དགེ་འདུན་ལ་བསྔོས་པའི་རྙེད་པ་ཤེས་བཞིན་དུ་གང་ཟག་
བདག་ལ་སྒྱུར་དུ་འཇུག་ན་སྤང་བའི་ལྟུང་བྱེད་དོ། །
༡༠ བཅོམ་ལྡན་འདས་ཀྱིས་དགེ་སློང་ན་བ་རྣམས་ལ་ཕན་པ་སོ་སོར་བསྟེན་པར་
བྱ་བའི་སྨན་གང་དག་བཀའ་སྩལ་པ་འདི་ལྟ་སྟེ། ཞུན་མར་དང་། འབྲུ་མར་དང་། སྦྲང་རྩི་
དང་། བུ་རམ་གྱི་དབུ་བ་དེ་དག་ལས། དགེ་སློང་_༢༢བ_ན་བས་འདོད་ན་རང་གིས་ཞག་
བདུན་བར་བྱིན་གྱིས་བརླབས་ཏེ། གསོག་འཇོག་གིས་ཡོངས་སུ་ལོངས་སྤྱད་པས་ཡོངས་
སུ་ལོངས་སྤྱད་པར་བྱའོ། །དེ་ལས་འདས་པར་ཡོངས་སུ་ལོངས་སྤྱད་པར་བྱེད་ན་སྤང་བའིལྟུང་
བྱེད་དོ། །
ཚེ་དང་ལྡན་པ་དག་བདག་གིས་སྤང་བའི་ལྟུང་བྱེད་ཀྱི་ཆོས་སུམ་ཅུ་པོ་དག་བཏོན་
ཟིན་ཏོ། །
དེ་ལ་བདག་གིས་ཚེ་དང་ལྡན་པ་དག་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་
དྲིའོ། །ཅི་འདི་ལ་ཁྱེད་ཡོངས་སུ་དག་གམ་ཞེས་ལན་གཉིས་ལན་གསུམ་དུ་དྲིའོ། །འདི་ལ་
ཚེ་དང་ལྡན་པ་དག་ཡོངས་སུ་དག་ན་འདི་ལྟར་ཅང་མི་སྨྲ་བས་དེ་དེ་བཞིན་དུ་འཛིན་ཏོ། །
བམ་པོ་གཉིས་པ།
སོར་མདོ།
66
ལྟུང་བྱེད་འབའ་ཞིག་པ་བཤད་པ།
_བཅུ་ཚན་དང་པོ་ཤེས་བཞིན་གྱི་སྡེ་ཚན།_
སྤྱི་སྡོམ་ལ།
ཤེས་བཞིན་དང་ནི་ས་བོན་དང་། །
མ་བསྐོས་པ་དང་ཡང་ཡང་དང་། །
ཆུ་དང་ཁྱིམ་དང་བསམ་བཞིན་དང་། །
འགྲོན་མང་རྐུན་མ་མཆོད་སྟོན་ནོ། །
སྡོམ་ལ།
བརྫུན་སྐྱོན་དགེ་སློང་ཕྲ་མ་དང་། །
སྐྱོ་སྔོགས་བྱེད་དང་སྟོན་པ་དང་། །
འདོན་དང་གནས་ངན་ལེན་དང་ཆོས། །_༢༣ན_
བཤེས་ངོར་བྱེད་དང་ཁྱད་དུ་གསོད། །
ཚེ་དང་ལྡན་པ་དག་ལྟུང་བྱེད་ཀྱི་ཆོས་དགུ་བཅུ་པོ་འདི་དག་ནི་ཟླ་བ་ཕྱེད་ཕྱེད་ཅིང་
སོ་སོར་ཐར་པའི་མདོ་འདོན་པ་ལས་འབྱུང་ངོ་། །
༡ ཤེས་བཞིན་དུ་རྫུན་སྨྲ་ན་ལྟུང་བྱེད་དོ། །
༢ མིའི་སྐྱོན་ནས་སྨྲ་ན་ལྟུང་བྱེད་དོ། །
༣ དགེ་སློང་ལ་ཕྲ་མ་བྱེད་ན་ལྟུང་བྱེད་དོ། །
༤ ཡང་དགེ་སློང་གང་། དགེ་འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་
ཤེས་བཞིན་དུ་ཡང་ལས་ཀྱིས་སྐྱོ་སྔོགས་བྱེད་ན་ལྟུང་བྱེད་དོ། །
༥ ཡང་དགེ་སློང་གང་། བུད་མེད་ཀྱི་ཡུལ་ལ་ཚིག་ལྔའམ་དྲུག་ལས་ལྷག་པར་ཆོས་
རྩ་བ།
67
སྟོན་ན་རིག་པའི་སྐྱེས་པ་མ་གཏོགས་ཏེ་ལྟུང་བྱེད་དོ། །
༦ ཡང་དགེ་སློང་གང་། གང་ཟག་བསྙེན་པར་མ་རྫོགས་པ་དང་ཚིག་གིས་ཆོས་
འདོན་ན་ལྟུང་བྱེད་དོ། །
༧ ཡང་དགེ་སློང་གང་། གང་ཟག་བསྙེན་པར་མ་རྫོགས་པ་ལ་གནས་ངན་ལེན་གྱིལྟུང་
བ་བརྗོད་ན་དགེ་འདུན་གྱིས་གནང་བ་མ་གཏོགས་ཏེ། ལྟུང་བྱེད་དོ། །
༨ ཡང་དགེ་སློང་གང་། གང་ཟག་བསྙེན་པར་མ་རྫོགས་པ་ལ་མིའི་ཆོས་བླ་མ་
བདེན་པ་སྨྲ་ན་ལྟུང་_༢༣བ_བྱེད་དོ། །
༩ ཡང་དགེ་སློང་གང་། སྔར་ལེགས་པར་རུང་བར་བྱས་ནས་དེའི་འོག་ཏུ་འདི་སྐད་
ཅེས་ཚེ་དང་ལྡན་པ་དག་གིས་འདི་ལྟར་བཤེས་ངོར་བྱ་སྟེ། དགེ་འདུན་གྱི་རྙེད་པར་བསྔོས་
པ་བདག་གི་གང་ཟག་ལ་བསྔོས་སོ་ཞེས་ཟེར་ན་ལྟུང་བྱེད་དོ། །
༡༠ ཡང་དགེ་སློང་གང་། ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་གདོན་པ་
འདོན་པ་ན། འདི་སྐད་ཅེས་ཚེ་དང་ལྡན་པ་དག་གང་དག་གིས་དགེ་སློང་རྣམས་འགྱོད་པ་
དང་། ཡིད་ལ་གཅགས་པ་དང་། གནོད་པར་འགྱུར་བ་བསླབ་པའི་གཞི་ཕྲན་ཚེགས་རབ་
ཏུ་ཕྲ་བ་འདི་དག་གིས་ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་གདོན་པ་བཏོན་པ་དག་
གིས་ཅི་ཞིག་བྱ་ཞེས་ཟེར་ཞིང་བསླབ་པ་ཁྱད་དུ་གསོད་ན་ལྟུང་བྱེད་དོ། །
_བཅུ་ཚན་གཉིས་པ་ས་བོན་གྱི་སྡེ་ཚན།_
སྡོམ་ལ།
ས་བོན་འཕྱ་བ་བསྒོ་བ་དང་། །
ཁྲི་དང་གདིང་དང་སྐྲོད་པ་དང་། །
ཕྱིས་གནོན་འབྱུང་བ་འདེབས་པ་དང་། །
རིམ་པ་གཉིས་སུ་རྩིག་པའོ། །
སོར་མདོ།
68
༡ ས་བོན་གྱི་ཚོགས་དང་འབྱུང་པོའི་གནས་འཇིག་གམ་འཇིག་ཏུ་འཇུག་ན་ལྟུང་
བྱེད་དོ། །
༢ འཕྱ་འམ་གཞོགས་ཕྱས་བྱེད་ན་_༢༤ན_ལྟུང་བྱེད་དོ། །
༣ བསྒོ་བ་རྣ་ལ་གཟོན་ན་ལྟུང་བྱེད་དོ། །
༤ ཡང་དགེ་སློང་གང་། དགེ་འདུན་གྱི་ཁྲིའམ། ཁྲིའུ་འམ། སྟན་ནང་ཚངས་ཅན་
ནམ། ལྭ་བའམ། སྔས་སམ། གོར་བུ་བླ་གབ་མེད་པར་བཏིང་ངམ། འདིང་དུ་བཅུག་ནས་
མ་བསྡུས་སམ། སྡུད་དུ་མ་བཅུག་གམ། དགེ་སློང་འཁོད་པ་ལ་མ་བཅོལ་བར་དེ་ནས་སོང་
ན་དེ་འདྲ་བའི་རྐྱེན་མ་གཏོགས་ཏེ། ལྟུང་བྱེད་དོ། །
༥ ཡང་དགེ་སློང་གང་། དགེ་འདུན་གྱི་གཙུག་ལག་ཁང་དུ་རྩྭའི་གདིང་བའམ། ལོ་
མའི་གདིང་བ་བཏིང་ངམ། འདིང་དུ་བཅུག་ནས་མ་བསྡུས་སམ། སྡུད་དུ་མ་བཅུག་གམ།
དགེ་སློང་འཁོད་པ་ལ་མ་བཅོལ་བར་དེ་ནས་སོང་ན་དེ་འདྲ་བའི་རྐྱེན་མ་གཏོགས་ཏེ། ལྟུང་
བྱེད་དོ། །
༦ ཡང་དགེ་སློང་གང་། ཁྲོས་འཁྲུགས་རྔམ་པར་གྱུར་ཏེ་ཡིད་མ་རངས་ནས་དགེ་
འདུན་གྱི་གཙུག་ལག་ཁང་ནས་དགེ་སློང་སྐྲོད་དམ། སྐྲོད་དུ་འཇུག་ན་དེ་འདྲ་བའི་རྐྱེན་མ་
གཏོགས་ཏེ། ལྟུང་བྱེད་དོ། །
༧ ཡང་དགེ་སློང་གང་། དགེ་འདུན་གྱི་གཙུག་_༢༤བ_ལག་ཁང་ནས་དགེ་སློང་
དག་སྔ་ན་འཁོད་པར་ཤེས་བཞིན་དུ་ཕྱིས་འོངས་ནས་སུ་ལ་གནོད་པ་དེ་འགྲོ་བར་འགྱུར་
བ་དེ་ཉིད་རྐྱེན་དུ་བྱས་ཏེ། ཕྱིས་གནོན་བྱས་ནས་སྟན་ལ་ཉལ་ལམ་འདུག་ན་ལྟུང་བྱེད་དོ།།
༨ ཡང་དགེ་སློང་གང་། དགེ་འདུན་གྱི་གཙུག་ལག་ཁང་གི་སྟེང་གི་ནམ་མཁའ་ལ་
ཐོག་བོར་བར་ཁྲིའམ། ཁྲིའུ་རྩ་བ་འབྱུང་བར་ཤེས་བཞིན་དུ་ལྕིད་ཀྱིས་ཕབ་སྟེ་ཉལ་ལམ་
འདུག་ན་ལྟུང་བྱེད་དོ། །
རྩ་བ།
69
༩ ཡང་དགེ་སློང་གང་། ཤེས་བཞིན་དུ་སྲོག་ཆགས་དང་བཅས་པའི་ཆུས་རྩྭའམ།
ལྕི་བའམ། ས་ལ་འདེབས་སམ། འདེབས་སུ་འཇུག་ན་ལྟུང་བྱེད་དོ། །
༡༠ ཡང་དགེ་སློང་གིས། གཙུག་ལག་ཁང་ཆེན་པོ་ཞིག་རྩིག་ཏུ་འཇུག་ན་སྒོའི་སྦུབས་
དང་། གཏན་པ་དང་། སྣང་བའི་གནས་ཇི་ཙམ་པའི་འདུ་ཤེས་ཀྱིས་བརྟགས་པ་ནས་བཟུང་
སྟེ། ཕ་གུའི་རིམ་པ་འཇིམ་པ་དང་བཅས་པ་གཉིས་སམ་སུམ་བརྩིག་པར་བྱའོ། །དེ་ལས་
ལྷག་པར་རྩིག་ན་ལྟུང་བྱེད་དོ། །
_བཅུ་ཚན་གསུམ་པ་མ་བསྐོས་པའི་སྡེ་ཚན།_
སྡོམ་ལ།
མ་བསྐོས་ཉི་མ་ནུབ་པ་དང་། །
ཟས་དང་_༢༥ན_ཆོས་གོས་གཉིས་དག་དང་། །
དོན་མཐུན་གྲུ་དང་དབེན་པ་གཉིས། །
དགེ་སློང་མ་ཡིས་སྦྱོར་བཅུག་པའོ། །
༡ ཡང་དགེ་སློང་གང་། དགེ་འདུན་གྱིས་མ་བསྐོས་པར་དགེ་སློང་མ་ལ་ཆོས་སྟོན་
ན། ཆོས་འདི་ལྟ་བུ་དང་ལྡན་པ་མ་གཏོགས་ཏེ། ལྟུང་བྱེད་དོ། །
༢ དགེ་སློང་གང་། དགེ་འདུན་གྱིས་བསྐོས་ཀྱང་ཉི་མ་ནུབ་ཀྱི་བར་དུ་དགེ་སློང་མ་
ལ་ཆོས་སྟོན་ན་ལྟུང་བྱེད་དོ། །
༣ ཡང་དགེ་སློང་གང་། དགེ་སློང་རྣམས་ལ་འདི་སྐད་ཅེས། དགེ་སློང་དག་ཟས་
ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ་ཞེས་ཟེར་ན་ལྟུང་བྱེད་དོ། །
༤ ཡང་དགེ་སློང་གང་། དགེ་སློང་མ་ཉེ་དུ་མ་ཡིན་པ་ལ་གོས་བྱིན་ན་ལྟུང་བྱེད་དོ། །
༥ ཡང་དགེ་སློང་གང་། དགེ་སློང་མ་ཉེ་དུ་མ་ཡིན་པའི་གོས་བྱེད་ན་ལྟུང་བྱེད་དོ། །
སོར་མདོ།
70
༦ ཡང་དགེ་སློང་གང་། དགེ་སློང་མའི་དོན་མཐུན་དང་ལྷན་ཅིག་འཐམས་ནས་འགྲོ་
ན་ལམ་དུ་འཇུག་ན་དུས་མ་གཏོགས་ཏེ་ལྟུང་བྱེད་དོ། །དེ་ལ་དུས་ནི་འདི་ཡིན་ཏེ། ལམ་
དོན་མཐུན་_༢༥བ_གྱིས་བགྲོད་པར་བྱ་བ། དོགས་པ་དང་བཅས་པར་གྲགས་པ།
འཇིགས་པ་དང་བཅས་པར་གྲགས་པ། འཇིགས་པ་ཐ་དད་པས་འཇིགས་པ་དང་བཅས་
པར་གྲགས་པ་ཞིག་ན་དེ་ལ་དེ་ནི་དུས་ཡིན་ནོ། །
༧ ཡང་དགེ་སློང་གང་། དགེ་སློང་མའི་དོན་མཐུན་དང་ལྷན་ཅིག་འཐམས་ནས་གྲུ་
གཅིག་ཏུ་འཇུག་ཅིང་གྱེན་དུ་འགྲོ་བའམ། ཐུར་དུ་འགྲོ་ན་ཐད་ཀར་ཕ་རོལ་དུ་འགྲོ་བ་མ་
གཏོགས་ཏེ། ལྟུང་བྱེད་དོ། །
༨ ཡང་དགེ་སློང་གང་། བུད་མེད་ཀྱི་ཡུལ་དང་ལྷན་ཅིག་གཅིག་པུ་གཅིག་དང་
དབེན་པ་སྐྱབས་ཡོད་པ་ན་སྟན་ལ་འདུག་ན་ལྟུང་བྱེད་དོ། །
༩ ཡང་དགེ་སློང་གང་། དགེ་སློང་མ་དང་ལྷན་ཅིག་གཅིག་པུ་གཅིག་དང་དབེན་པ་
སྐྱབས་ཡོད་པ་ན་འགྲེང་ན་ལྟུང་བྱེད་དོ། །
༡༠ ཡང་དགེ་སློང་གང་། ཤེས་བཞིན་དུ་དགེ་སློང་མས་སྦྱོར་དུ་བཅུག་པའི་ཟས་ཟ་
ན་སྔར་ཁྱིམ་དུ་བོས་པ་མ་གཏོགས་ཏེ། ལྟུང་བྱེད་དོ། །
_བཅུ་ཚན་བཞི་པ་ཡང་ཡང་སོགས་ཀྱི་སྡེ་ཚན།_
སྡོམ་ལ།
ཡང་ཡང་དང་ནི་འདུག་གནས་གཅིག།
ཕྱེ་དང་བཅའ་དང་སྟོབས་པ་དང་། །
དུས་དང་དུས་མིན་གསོག་_༢༦ན_འཇོག་དང་། །
ཁ་ནས་མིད་དང་བསོད་པ་ཉིད། །
ཡང་ཡང་ཟ་ན་དུས་མ་གཏོགས་ཏེ། ལྟུང་བྱེད་དོ། །
རྩ་བ།
71
དེ་ལ་དུས་ནི་འདི་ཡིན་ཏེ། ནད་དུས་སོ། །ལས་དུས་སོ། །ལམ་དུས་སོ། །གོས་
སྦྱིན་པའི་དུས་ཏེ། དེ་ལ་དེ་ནི་དུས་ཡིན་ནོ། །
༢ འདུག་གནས་གཅིག་ཏུ་ཞག་ལོན་པའི་དགེ་སློང་མིན་པས་བསོད་སྙོམས་གཅིག་
བཟའ་བར་བྱའོ། །དེ་ལས་ལྷག་པར་བཟའ་ན་ལྟུང་བྱེད་དོ། །
༣ དགེ་སློང་རབ་ཏུ་མང་པོ་དག་ཁྱིམ་རྣམས་སུ་དོང་བ་ལས། གལ་ཏེ་དེ་དག་ལ་
བྲམ་ཟེ་དང་། ཁྱིམ་བདག་དད་པ་ཅན་བདག་གིས་ཕྱེ་དང་ཁུར་བ་དག་དུས་ཀྱིས་སྟོབས་
པར་གྱུར་ལ། འདོད་ན་དགེ་སློང་དེ་དག་གིས་ལྷུང་བཟེད་གང་བ་གཉིས་སམ་གསུམ་བླང་
བར་བྱའོ། །དེ་ལས་ལྷག་པར་ལེན་ན་ལྟུང་བྱེད་དོ། །ལྷུང་བཟེད་གང་བ་གཉིས་སམ་
གསུམ་བླངས་ནས་ཕྱི་རོལ་ཀུན་དགའ་ར་བར་སོང་ལ། དགེ་སློང་འཁོད་པ་རྣམས་ལ་ཡང་
བགོ་བཤའ་བྱ། བདག་ཅག་ཀྱང་བཟའ་བར་བྱ་སྟེ། དེ་ལ་དེ་ནི་ཆོ་ག་ཡིན་ནོ། །_༢༦བ_
༤ ཡང་དགེ་སློང་གང་ཟས་ཟོས་ཟིན་ཅིང་སྤངས་པ་ལས་ལྷག་པོར་མ་བྱས་པར་
བཅའ་བའམ་བཟའ་བ་འཆའ་འམ་ཟ་ན་ལྟུང་བྱེད་དོ། །
༥ ཡང་དགེ་སློང་གང་། ཤེས་བཞིན་དུ་དགེ་སློང་ཟས་ཟོས་ཟིན་ཅིང་སྤངས་པ་ལ།
སྐབས་ཚོལ་ཞིང་ཅི་ནས་ཀྱང་དགེ་སློང་འདི་ཉེས་པ་འབྱུང་བར་བྱའོ་སྙམ་པ་དེ་ཉིད་རྐྱེན་དུ་
བྱས་ནས། ཚེ་དང་ལྡན་པ་འདི་འཆོ་ཞིགའདི་ཟོ་ཞིགཅེས་ལྷག་པོར་མ་བྱས་པའི་
བཅའ་བ་དང་། བཟའ་བ་དུས་ཀྱིས་སྟོབས་ན་ལྟུང་བྱེད་དོ། །
༦ འདུས་ཤིང་ཟ་ན་དུས་མ་གཏོགས་ཏེ། ལྟུང་བྱེད་དོ། །
དེ་ལ་དུས་ནི་འདི་ཡིན་ཏེ། ན་བ་དུས་སོ། །ལས་དུས་སོ། །ལམ་དུས་སོ། །གྲུར་
ཞུགས་པ་དང་། འདུས་པ་ཆེན་པོ་དང་། དགེ་སློང་གི་ཟས་དུས་ཏེ་དེ་ལ་དེ་ནི་དུས་ཡིན་ནོ།།
༧ ཡང་དགེ་སློང་གང་། དུས་མ་ཡིན་པར་བཅའ་བའམ། བཟའ་བ་འཆའ་བའམ་ཟ་
ན་ལྟུང་བྱེད་དོ། །
སོར་མདོ།
72
༨ ཡང་དགེ་སློང་གང་། བཅའ་བ་དང་བཟའ་བ་གསོག་འཇོག་བྱས་པ་འཆའ་འམ་
ཟ་ན་ལྟུང་བྱེད་དོ། །
༩ ཡང་དགེ་སློང་གང་། མ་སྦྱིན་པར་ཁ་ནས་མིད་པའི་ཟས་ཟ་ན་ཆུ་དང་སོ་
_༢༧ན_ཤིང་མ་གཏོགས་ཏེ། ལྟུང་བྱེད་དོ། །
༡༠ བཅོམ་ལྡན་འདས་ཀྱིས་དགེ་སློང་རྣམས་ཀྱི་ཟས་གསོད་པ་གང་དག་གསུངས་
པ་འདི་ལྟ་སྟེ། འོ་མ་དང་། ཞོ་དང་། མར་དང་། ཉ་ཤ་དང་། ཤ་དང་། ཤ་སྐམ་དག་སྟེ།
དགེ་སློང་མིན་པར་བདག་ཉིད་ཀྱི་ཕྱིར་ཟས་བསོད་པ་དེ་ལྟ་བུ་དག་གཞན་གྱི་ཁྱིམ་དག་
ནས་བསླངས་ཏེ་འཆའ་འམ་ཟ་ན་ལྟུང་བྱེད་དོ། །
_བཅུ་ཚན་ལྔ་པ་ཆུ་སོགས་ཀྱི་སྡེ་ཚན།_
སྡོམ་ལ།
སྲོག་ཆགས་བཅས་དང་ཉལ་སར་འདུག།
འགྲེང་དང་གཅེར་བུ་དམག་དང་ནི། །
ཞག་གཉིས་བཤམ་དཀྲུགས་འགྲོ་བ་དང་། །
རྡེག་དང་གཟས་དང་གནས་ངན་ལེན། །
༡ ཡང་དགེ་སློང་གང་། ཤེས་བཞིན་དུ་སྲོག་ཆགས་དང་བཅས་པའི་ཆུ་ལ་སྤྱོད་ན་
ལྟུང་བྱེད་དོ། །
༢ ཡང་དགེ་སློང་གང་། ཤེས་བཞིན་དུ་ཉལ་པོ་བྱེད་པར་ཤོམ་པའི་ཁྱིམ་དུ་ཕྱིས་
གནོན་བྱས་ཏེ་སྟན་ལ་འདུག་ན་ལྟུང་བྱེད་དོ། །
༣ ཡང་དགེ་སློང་གང་། ཤེས་བཞིན་དུ་ཉལ་པོ་བྱེད་པར་ཤོམ་པའི་ཁྱིམ་དུ་དབེན་
པ་སྐྱབས་ཡོད་པར་འགྲེང་ན་ལྟུང་བྱེད་དོ། །
རྩ་བ།
73
༤ ཡང་དགེ་སློང་གང་། _༢༧བ_གཅེར་བུ་པའམ། གཅེར་བུ་མ་ཀུན་ཏུ་རྒྱུ་བའམ།
ཀུན་ཏུ་རྒྱུ་མོ་ལ་རང་གི་ལག་ནས་བཅའ་བ་དང་བཟའ་བ་བྱིན་ན་ལྟུང་བྱེད་དོ། །
༥ ཡང་དགེ་སློང་གང་། དམག་ཆས་པ་ལ་ལྟར་འགྲོ་ན་ལྟུང་བྱེད་དོ། །
༦ ཡང་དགེ་སློང་གང་། དམག་ཆས་པ་ལ་ལྟར་འགྲོ་བ་དེ་ལྟ་བུའི་རྐྱེན་ཞིག་བྱུང་ན།
དགེ་སློང་དེས་དམག་དེའི་ནང་དུ་ཞག་གཉིས་ཚུན་ཆད་གནས་པར་བྱའོ། །དེ་ལས་ལྷག་
པར་གནས་ན་ལྟུང་བྱེད་དོ། །
༧ དགེ་སློང་ཞག་གཉིས་དམག་དེའི་ནང་ན་གནས་པའི་ཚེ་ན་ཡང་གལ་ཏེ་བཤམས་
པ་དཀྲུག་ཏུ་འགྲོའམ། རྒྱལ་མཚན་གྱི་མཆོག་གམ། དཔུང་གི་མཆོག་གམ། གཡུལ་
བཤམས་པའི་དམག་ལ་ལྟ་བ་ཉམས་སུ་མྱོང་བར་བྱེད་ན་ལྟུང་བྱེད་དོ། །
༨ ཡང་དགེ་སློང་གང་། ཁྲོས་འཁྲུགས་རྔམ་པར་གྱུར་ཏེ། ཡི་མ་རངས་ནས་དགེསློང་
ལ་རྡེག་ན་ལྟུང་བྱེད་དོ། །
༩ ཡང་དགེ་སློང་གང་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་དགེསློང་
ལ་བརྡེག་པར་གཟས་ན་ཐ་ན་ཐལ་མོས་ཀྱང་རུང་སྟེ། ལྟུང་བྱེད་དོ། །
༡༠ ཡང་དགེ་_༢༨ན_སློང་གང་། ཤེས་བཞིན་དུ་དགེ་སློང་གི་གནས་ངན་ལེན་གྱིལྟུང་
བ་འཆབ་ན་ལྟུང་བྱེད་དོ། །
_བཅུ་ཚན་དྲུག་པ་ཁྱིམ་སོགས་ཀྱི་སྡེ་ཚན།_
སྡོམ་ལ།
བདེ་དང་མེ་དང་འདུན་པ་དང་། །
བསྙེན་པར་མ་རྫོགས་ཆོས་དང་སྨྲ། །
དགེ་ཚུལ་ཁ་དོག་བསྒྱུར་བ་དང་། །
རིན་པོ་ཆེ་དང་ཚ་བའི་དུས། །
སོར་མདོ།
74
༡ ཡང་དགེ་སློང་གང་། ཀླན་ཀ་ཚོལ་ཞིང་ཅི་ནས་ཀྱང་དགེ་སློང་འདི་ལ་ཀླན་ཀ་
བཙལ་བར་འགྱུར་རོ་སྙམ་པ་དེ་ཉིད་རྐྱེན་དུ་བྱས་ཏེ། དགེ་སློང་ལ་འདི་སྐད་ཅེས་ཚེ་དང་
ལྡན་པ་ཚུར་ཤོག་ཁྱིམ་དུ་འདོང་དང་། ཁྱོད་ལ་བཅའ་བ་དང་བཟའ་བ་བསོད་པ་ཅི་ཙམ་
འདོད་པ་སྦྱིན་དུ་གཞུག་གོ་ཞེས་སྨྲས་ནས་དེས་དེ་ལ་སྦྱིན་དུ་མ་བཅུག་པར་དེའི་འོག་ཏུ་
འདི་སྐད་ཅེས། ཚེ་དང་ལྡན་པ་ཁོ་བོ་ལ་ཁྱོད་དང་ལྷན་ཅིག་སྨྲ་བའམ། འདུག་པ་བདེ་བ་མ་
ཡིན་གྱི། འདི་ལྟར་ཁོ་བོ་གཅིག་པུ་ཁོ་ན་སྨྲའམ། འདུག་ན་བདེས་ཁྱོད་ཉིད་སོངས་ཤིག་
ཅེས་ཟེར་ན་ལྟུང་བྱེད་དོ། །
༢ ཡང་དགེ་སློང་གང་། མི་ན་བར་བདག་ཉིད་ཀྱི་ཕྱིར་མེ་ལ་རེག་གམ། རེག་ཏུ་
འཇུག་ན་ལྟུང་བྱེད་དོ། །
༣ ཡང་དགེ་སློང་གང་། དགེ་འདུན་གྱི་བྱ་བ་ཆོས་དང་_༢༨བ_ལྡན་པ་ལ་དགེ་སློང་
ལ་འདུན་པ་ཕུལ་ནས། དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་
སྤོང་བའི་ཆོས་སུ་བྱེད་ཅིང་འདི་སྐད་ཅེས། དགེ་སློང་འདུན་པ་ཕྱིར་བྱིན་ཅིག།ཁྱོད་ལ་མི་
སྦྱིན་ནོ་ཞེས་ཟེར་ན་ལྟུང་བྱེད་དོ། །
༤ ཡང་དགེ་སློང་གང་། གང་ཟག་བསྙེན་པར་མ་རྫོགས་པ་དང་ལྷན་ཅིག་ནུབ་
གཉིས་ལས་ལྷག་པར་གནས་གཅིག་ཏུ་ཉལ་ན་ལྟུང་བྱེད་དོ། །
༥ ཡང་དགེ་སློང་གང་། འདི་སྐད་ཅེས་འདི་ལྟར་བཅོམ་ལྡན་འདས་ཀྱིས་བར་དུ་
གཅོད་པའི་ཆོས་སུ་གསུངས་པ་གང་དག་ཡིན་པ་དེ་དག་བསྟེན་ཀྱང་བར་དུ་གཅོད་པར་མི་
འགྱུར་ཏེ། དེ་ལྟར་བཅོམ་ལྡན་འདས་ཀྱིས་ཆོས་བསྟན་པ་བདག་གིས་ཤེས་སོ་ཞེས་ཟེར་
ན། དགེ་སློང་དེ་ལ་དགེ་སློང་རྣམས་ཀྱིས་འདི་སྐད་ཅེས་ཚེ་དང་ལྡན་པ་ཁྱོད་འདི་ལྟར་
བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་པ་གང་དག་ཡིན་པ་དེ་དག་
བསྟེན་ཀྱང་བར་དུ་གཅོད་པར་མི་འགྱུར་ཏེ། དེ་ལྟར་བཅོམ་ལྡན་འདས་ཀྱིས་ཆོས་བསྟན་
རྩ་བ།
75
པ་བདག་གིས་ཤེས་སོ་ཞེས་དེ་སྐད་ཅེས་མ་ཟེར་ཅིགབཅོམ་ལྡན་འདས་_༢༩ན_ལ་སྐུར་
པ་མ་འདེབས་ཤིགབཅོམ་ལྡན་འདས་ལ་སྐུར་པས་ལེགས་པར་མི་འགྱུར་རོ། །བཅོམ་
ལྡན་འདས་ནི་དེ་སྐད་མི་གསུང་ངོ་། །ཚེ་དང་ལྡན་པ་བར་དུ་གཅོད་པའི་ཆོས་རྣམས་ནི་བར་
དུ་གཅོད་པ་ཉིད་དོ་ཞེས་བཅོམ་ལྡན་འདས་ཀྱིས་རྣམ་གྲངས་དུ་མར་གསུངས་ཏེ། དེ་དག་
བསྟེན་ན་བར་དུ་གཅོད་པར་འགྱུར་གྱིས། ཚེ་དང་ལྡན་པ་ཁྱོད་སྡིག་པ་ཅན་གྱི་ལྟ་བའི་རྣམ་
པ་འདི་ལྟ་བུ་ཐོངས་ཤིག་ཅེས་བསྒོ་བར་བྱའོ། །དགེ་སློང་དེ་ལ་དགེ་སློང་རྣམས་ཀྱིས་དེ་
སྐད་བསྒོ་བ་ན། གལ་ཏེ་གཞི་དེ་གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་གཞི་དེ་
བཏང་བར་བྱ་བའི་ཕྱིར་ལན་གཉིས་ལན་གསུམ་དུ་ཡང་དག་པར་བསྒོ་བར་བྱ། ཡང་དག་
པར་བསྟན་པར་བྱའོ། །ལན་གཉིས་ལན་གསུམ་དུ་ཡང་དག་པར་བསྒོ། ཡང་དག་པར་
བསྟན་པ་ན་གཞི་དེ་གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་ལྟུང་བྱེད་དོ། །
༦ ཡང་དགེ་སློང་གང་། ཤེས་བཞིན་དུ་དེ་སྐད་ཟེར་བའི་གང་ཟག་ཆོས་བཞིན་དུ་མ་
བྱས་པ། སྡིག་པ་_༢༩བ_ཅན་གྱི་ལྟ་བའི་རྣམ་པ་དེ་མ་སྤངས་པ་དང་། གཏམ་འདྲི་བར་
བྱེད། ཕེབས་པར་སྨྲ་བར་བྱེད། ཀུན་ཏུ་གནས་པར་བྱེད། ཀུན་ཏུ་ལོངས་སྤྱོད་པར་བྱེད་
ཅིང་། དེ་དང་ལྷན་ཅིག་གནས་གཅིག་ཏུ་ཉལ་ནའང་ལྟུང་བྱེད་དོ། །
༧ དགེ་ཚུལ་ཞིག་ཀྱང་འདི་སྐད་ཅེས། ཇི་ལྟར་བཅོམ་ལྡན་འདས་ཀྱིས་འདོད་པ་
དག་ནི་བར་དུ་གཅོད་པའོ། །ཞེས་གསུངས་པ་གང་དག་ཡིན་པ་དེ་དག་བསྟེན་ཀྱང་བར་དུ་
གཅོད་པར་མི་འགྱུར་ཏེ། དེ་ལྟར་བཅོམ་ལྡན་འདས་ཀྱིས་ཆོས་བསྟན་པ་བདག་གིས་ཤེས་
སོ་ཞེས་ཟེར་ན། དགེ་ཚུལ་དེ་ལ་དགེ་སློང་རྣམས་ཀྱིས་འདི་སྐད་ཅེས། དགེ་ཚུལ་ཁྱོད་ཇིལྟར་
བཅོམ་ལྡན་འདས་ཀྱིས་འདོད་པ་དག་ནི་བར་དུ་གཅོད་པའོ་ཞེས་གསུངས་པ་གང་
དག་ཡིན་པ་དེ་དག་བསྟེན་ཀྱང་བར་དུ་གཅོད་པར་མི་འགྱུར་ཏེ། དེ་ལྟར་བཅོམ་ལྡན་འདས་
ཀྱིས་ཆོས་བསྟན་པ་བདག་གིས་ཤེས་སོ་ཞེས་དེ་སྐད་མ་ཟེར་ཅིགབཅོམ་ལྡན་འདས་ལ་
སྐུར་པ་མ་འདེབས་ཤིགབཅོམ་ལྡན་འདས་སྐུར་པས་ལེགས་པར་མི་འགྱུར་རོ། །བཅོམ་
སོར་མདོ།
76
ལྡན་འདས་_༣༠ན_ནི་དེ་སྐད་མི་གསུང་ངོ་། །ཚེ་དང་ལྡན་པ་དགེ་ཚུལ་འདོད་པ་དག་ནི་
བར་དུ་གཅོད་པ་ཉིད་དོ་ཞེས་བཅོམ་ལྡན་འདས་ཀྱིས་རྣམ་གྲངས་དུ་མར་གསུངས་ཏེ། དེ་
དག་བསྟེན་ན་བར་དུ་གཅོད་པར་འགྱུར་གྱིས། དགེ་ཚུལ་ཁྱོད་སྡིག་པ་ཅན་གྱི་ལྟ་བའི་རྣམ་
པ་འདི་ལྟ་བུ་འདི་ཐོངས་ཤིག་ཅེས་བསྒོ་བར་བྱའོ། །དགེ་ཚུལ་དེ་ལ་དགེ་སློང་རྣམས་ཀྱིས་
དེ་སྐད་བསྒོ་བ་ན། གལ་ཏེ་གཞི་དེ་གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་གཞི་དེ་
བཏང་བར་བྱ་བའི་ཕྱིར་ལན་གཉིས་ལན་གསུམ་དུ་ཡང་དག་པར་བསྒོ་བར་བྱ། ཡང་དག་
པར་བསྟན་པར་བྱའོ། །ལན་གཉིས་ལན་གསུམ་དུ་ཡང་དག་པར་བསྒོ། ཡང་དག་པར་
བསྟན་པ་ན་གཞི་དེ་གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་དགེ་ཚུལ་དེ་ལ་དགེསློང་
རྣམས་ཀྱིས་དེང་ཕྱིན་ཆད་དགེ་ཚུལ་ཁྱོད་བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ལ་སྟོན་པའོ་ཞེས་མ་ཟེར་ཅིག
ཚངས་པ་མཚུངས་པར་སྤྱོད་པ་མཁས་པ་བླ་མའི་གནས་ལྟ་བུ་_༣༠བ_གང་ཡང་རུང་བའིཕྱི་
བཞིན་དུ་ཡང་མ་འགྲོ་ཞིགདགེ་སློང་རྣམས་དང་དགེ་ཚུལ་ལྷན་ཅིག་ནུབ་གཉིས་ཚུན་
ཆད་གནས་གཅིག་ཏུ་ཉལ་དུ་དབང་བ་གང་ཡིན་པ་དེ་ཡང་དེང་ཕྱིན་ཆད་ཁྱོད་ལ་མེད་དེ།
གཏི་མུག་ཅན་ཁྱོད་བསྙིལ་གྱིས་གཞན་དུ་སོང་ཤིག་ཅེས་བསྒོ་བར་བྱའོ། །ཡང་དགེ་སློང་
གང་། ཤེས་བཞིན་དུ་དེ་ལྟར་བསྙིལ་བའི་དགེ་ཚུལ་ཉེ་བར་འཇོག་པར་བྱེད་དམ། ཉེ་བར་
བསྟེན་པར་བྱེད་དམ། དེ་དང་ལྷན་ཅིག་གནས་གཅིག་ཏུ་ཉལ་ན་ལྟུང་བྱེད་དོ། །
༨ དགེ་སློང་གིས་གོས་གསར་པ་ཞིག་རྙེད་ན། ཁ་བསྒྱུར་བ་གསུམ་པོ་སྔོན་པོའམ།
དམར་པོའམ། ངུར་སྨྲིག་ལས་གང་ཡང་རུང་བས་ཁ་བསྒྱུར་བར་བྱའོ། །གལ་ཏེ་དགེ་སློང་
གི་གོས་གསར་པ་ཁ་བསྒྱུར་བ་གསུམ་པོ་སྔོན་པོའམ། དམར་པོའམ། ངུར་སྨྲིག་ལས་གང་
ཡང་རུང་བར་ཁ་མ་བསྒྱུར་བར་ལོངས་སྤྱོད་ན་ལྟུང་བྱེད་དོ། །
༩ ཡང་དགེ་སློང་གང་། རིན་པོ་ཆེའམ། རིན་པོ་ཆེར་སྨོས་པ། རང་གི་ལག་གིས་
ལེན་ཏམ། ལེན་དུ་འཇུག་ན་ཀུན་དགའ་ར་བར་གཏོགས་པ་ན་འདུག་པའམ། གནས་ཁང་
རྩ་བ།
77
_༣༡ན_དུ་གཏོགས་པ་ན་འདུག་པ་མ་གཏོགས་ཏེ་ལྟུང་བྱེད་དོ། །
དགེ་སློང་གིས་ཀུན་དགའ་ར་བར་གཏོགས་པའམ། གནས་ཁང་དུ་གཏོགས་པ་ན་
རིན་པོ་ཆེའམ། རིན་པོ་ཆེར་སྨོས་པ་འདུག་པ་ལ་འདི་སུ་ཡི་ཡིན་པ་དེ་ལེན་པར་འགྱུར་
གྲངས་སྙམ་པ་དེ་ལྟ་བུའི་སེམས་ཀྱིས་བླང་བར་བྱ་སྟེ། དེ་ལ་དེ་ནི་ཆོ་ག་ཡིན་ནོ། །
༡༠ བཅོམ་ལྡན་འདས་ཀྱིས་ཟླ་བ་ཕྱེད་ཕྱེད་ཅིང་། ཁྲུས་བྱ་བར་གསུངས་པ་དེ་ལས་
འདུམས་པར་བྱེད་ན་དུས་མ་གཏོགས་ཏེ་ལྟུང་བྱེད་དོ། །དེ་ལ་དུས་ནི་འདི་ཡིན་ཏེ། སོ་ག་
རྣམས་ཀྱི་ཟླ་བ་ལྷག་མ་ཕྱེད་དང་གཉིས་དང་། དབྱར་རྣམས་ཀྱི་དང་པོ་དང་། ཟླ་བ་ཕྱེད་
དང་གསུམ་པོ་དེ་དག་ནི་ཚ་བའི་དུས་སོ། །ལྷག་མ་ནི་ན་བ་དུས་སོ། །ལས་དུས་སོ། །ལམ་
དུས་སོ། །རླུང་དུས་སོ། །ཆར་དུས་སོ། །རྫི་ཆར་དུས་ཏེ། དེ་ལ་དེ་ནི་དུས་ཡིན་ནོ། །
_བཅུ་ཚན་བདུན་པ་བསམ་བཞིན་སོགས་ཀྱི་སྡེ་ཚན།_
སྡོམ་ལ།
དུད་འགྲོ་འགྱོད་པ་སོར་མོ་དང་། །
རྩེ་དང་ལྷན་ཅིག་སྔངས་བྱེད་དང་། །
སྦེད་དང་རྡིང་མེད་གཞི་མེད་དང་། །
སྐྱེས་པ་མེད་པར་ལམ་འགྲོ་བའོ། །
༡ ཡང་དགེ་སློང་གང་། བསམས་བཞིན་དུ་དུད་འགྲོའི་_༣༡བ_སྐྱེ་གནས་སུ་
གཏོགས་པའི་སྲོག་ཆགས་གསོད་ན་ལྟུང་བྱེད་དོ། །
༢ ཡང་དགེ་སློང་གང་། བསམས་བཞིན་དུ་ཅི་ནས་ཀྱང་དགེ་སློང་འདི་ཡུད་ཙམ་
ཞིག་ཀྱང་བདེ་བ་ལ་མི་རེག་པར་བྱའོ་སྙམ་པ་དེ་ཉིད་རྐྱེན་དུ་བྱས་ཏེ། དགེ་སློང་ལ་འགྱོད་
པ་སྐྱེད་ན་ལྟུང་བྱེད་དོ། །
༣ སོར་མོས་གག་ཚིལ་བྱེད་ན་ལྟུང་བྱེད་དོ། །
སོར་མདོ།
78
༤ ཆུ་ལ་རྩེ་ན་ལྟུང་བྱེད་དོ། །
༥ ཡང་དགེ་སློང་གང་། བུད་མེད་ཀྱི་ཡུལ་དང་ལྷན་ཅིག་གནས་སུ་ཉལ་ན་ལྟུང་བྱེད་དོ།
༦ ཡང་དགེ་སློང་གང་། དགེ་སློང་ལ་སྔངས་པར་བྱེད་དམ། སྔངས་པར་བྱེད་དུ་
འཇུག་ན། ཐ་ན་བཞད་གད་བྱ་བར་བསམས་ཀྱང་རུང་སྟེ། ལྟུང་བྱེད་དོ། །
༧ ཡང་དགེ་སློང་གང་། དགེ་སློང་ངམ། དགེ་སློང་མའམ། དགེ་སློབ་མའམ། དགེ་
ཚུལ་ལམ། དགེ་ཚུལ་མའི་ལྷུང་བཟེད་དམ། གོས་སམ། དྲ་བའམ། ཕོར་བུའམ། སྐ་
རགས་སམ། དགེ་སྦྱོང་གི་འཚོ་བའི་ཡོ་བྱད་གང་ཡང་རུང་བ་སྦེད་དམ། སྦེད་དུ་འཇུག་ན།
དེ་འདྲ་བའི་རྐྱེན་མ་གཏོགས་ཏེ། ལྟུང་བྱེད་དོ། །
༨ ཡང་དགེ་སློང་གང་། དགེ་སློང་ལ་གོས་བྱིན་ནས་དེའི་_༣༢ན_འོག་ཏུ་རྡེད་མེད་
པར་སྤྱོད་ན་ལྟུང་བྱེད་དོ། །
༩ ཡང་དགེ་སློང་གང་། ཁྲོས་ཤིང་ཞེ་སྡང་བར་གྱུར་ནས། དགེ་སློང་དག་པ་ལྟུང་བ་
མེད་པ་ལ། གཞི་མེད་པར་དགེ་འདུན་ལྷག་མའི་ཆོས་ཀྱིས་སྐུར་ན་ལྟུང་བྱེད་དོ། །
༡༠ ཡང་དགེ་སློང་གང་། སྐྱེས་པ་མེད་པར་བུད་མེད་དང་ལྷན་ཅིག་འགྲོ་ན་ལམ་དུ་
འགྲོ་ན་ཐ་ན་གྲོང་བར་དུ་ཡང་རུང་སྟེ། ལྟུང་བྱེད་དོ། །
_བཅུ་ཚན་བརྒྱད་པ་མགྲོན་མང་རྐུ་སོགས་ཀྱི་སྡེ་ཚན།_
སྡོམ་ལ།
རྐུ་དང་ཉི་ཤུ་མ་ལོན་དང་། །
རྐོ་དང་མགྲོན་དང་བསླབ་པ་དང་། །
འཐབ་དང་མི་སྨྲ་འགྲོ་བ་དང་། །
མི་གུས་ཆང་འཐུང་དུས་མིན་པའོ། །
རྩ་བ།
79
༡ ཡང་དགེ་སློང་གང་། དོན་མཐུན་པ། རྐུན་མ་དང་ལྷན་ཅིག་འགྲོ་ན་ལམ་དུ་འགྲོ་
ན་ཐ་ན་གྲོང་བར་དུ་ཡང་རུང་སྟེ། ལྟུང་བྱེད་དོ། །
༢ ཡང་དགེ་སློང་གང་། གང་ཟག་ལོ་ཉི་ཤུ་མ་ལོན་པ་དགེ་སློང་གི་དངོས་པོར་
བསྙེན་པར་རྫོགས་པར་བྱས་ན་ལྟུང་བྱེད་དོ། །གང་ཟག་དེ་ཡང་བསྙེན་པར་རྫོགས་པར་མི་
འགྱུར་ལ། དགེ་སློང་དེ་དག་ཀྱང་སྨད་པར་འགྱུར་བ་ཡིན་ཏེ། དེ་ལ་ཆོ་ག་ཡིན་ནོ། །
༣ ཡང་དགེ་སློང་གང་། རང་གི་ལག་གིས་ས་རྐོའམ་རྐོར་འཇུག་ན་ལྟུང་བྱེད་དོ། །
༤ དགེ་སློང་གིས་ཟླ་བ་_༣༢བ_བཞིར་མགྲོན་དུ་བོས་པ་དང་། བདག་གིར་བྱའོ། །
དེ་ལས་ལྷག་པར་བདག་གིར་བྱེད་ན་ལྟུང་བྱེད་དོ། །
སོ་སོར་མགྲོན་དུ་བོས་པ་དང་། ཡང་དང་ཡང་མགྲོན་དུ་བོས་པ་དང་། དུས་ཀྱིས་
མགྲོན་དུ་བོས་པ་དང་། རྟག་ཏུ་མགྲོན་དུ་བོས་པ་ནི་མ་གཏོགས་ཏེ། དེ་ལ་ནི་དུས་ཡིན་ནོ།།
༥ ཡང་དགེ་སློང་གང་། དགེ་སློང་རྣམས་ཀྱིས་ཚེ་དང་ལྡན་པ་ཁྱོད་ཀྱིས་བསླབ་པ་
འདི་ལ་བསླབ་པར་བྱའོ་ཞེས་བསྒོ་བ་ན། དེ་དག་ལ་འདི་སྐད་ཅེས། བདག་དགེ་སློང་མདོ་
སྡེ་འཛིན་པ་དང་། འདུལ་བ་འཛིན་པ་དང་། མ་མོ་འཛིན་པ་རྣམས་ལ་འདྲི་བའི་བར་དུ་
བྱིས་པ། རྨོངས་པ་མི་གསལ་བ། མི་མཁས་པ། ཁྱོད་ཀྱི་ཚིག་གིས་བསླབ་པ་འདི་ལ་མིསློབ་
བོ་ཞེས་ཟེར་ན་ལྟུང་བྱེད་དོ། །དགེ་སློང་ཀུན་ཤེས་པར་འདོད་པས་ཀྱང་བསླབ་པ་འདི་
ལ་བསླབ་པར་བྱའོ། །དགེ་སློང་མདོ་སྡེ་འཛིན་པ་དང་། འདུལ་བ་འཛིན་པ་དང་། མ་མོ་
འཛིན་པ་རྣམས་ལ་ཡང་དྲི་བར་བྱ་སྟེ། དེ་ལ་དེ་ནི་ཆོ་ག་ཡིན་ནོ། །
༦ ཡང་དགེ་སློང་གང་། དགེ་སློང་རྣམས་འཐབ་པར་འགྱུར། མཚང་འདྲུ་བར་གྱུར།
མི་མཐུན་པར་གྱུར། རྩོད་པར་གྱུར་ཅིང་_༣༣ན_འཁོད་པ་ལས། དགེ་སློང་འདི་དག་འདི་
སྐད་ཟེར་བ་དེ་བདག་གིས་མ་ཉན་ཏེ། དེ་ལྟ་དེ་ལྟར་རྗེས་སུ་ཐ་སྙད་གདགས་པར་བྱའོ།
།སྙེམ་པ་དེ་ཉིད་རྐྱེན་དུ་བྱས་ཏེ། ཅང་མི་སྨྲ་བར་ཉན་ནས་འདུག་ན་ལྟུང་བྱེད་དོ། །
སོར་མདོ།
80
༧ ཡང་དགེ་སློང་གང་། དགེ་འདུན་གྱི་ཆོས་དང་ལྡན་པའི་གཏམ་རྣམ་པར་གཏན་
ལ་འབེབས་པ་བྱུང་བ་ན། ཅང་མི་སྨྲ་བར་སྟན་ལས་ལངས་ཏེ་འགྲོ་ཞིང་དགེ་སློང་འདུག་པ་
ལ་མི་སྨྲ་ན་དེ་འདྲ་བའི་རྐྱེན་མ་གཏོགས་ཏེ། ལྟུང་བྱེད་དོ། །
༨ གུས་པར་མི་བྱེད་ན་ལྟུང་བྱེད་དོ། །
༩ འབྲུའི་ཆང་དང་། བཙོས་པའི་ཆང་མྱོས་པར་འགྱུར་བ་འཐུང་ན་ལྟུང་བྱེད་དོ། །
༡༠ ཡང་དགེ་སློང་གང་། དུས་མ་ཡིན་པར་གྲོང་དུ་འཇུག་ཅིང་དགེ་སློང་འདུག་པ་
ལ་མི་སྨྲ་ན་དེ་འདྲ་བའི་རྐྱེན་མ་གཏོགས་ཏེ། ལྟུང་བྱེད་དོ། །
_བཅུ་ཚན་དགུ་པ་ཆོས་སྟོན་སོགས་ཀྱི་སྡེ་ཚན།_
སྡོམ་ལ།
ཟས་བཅས་སྐྱ་རེངས་ད་གདོད་དང་། །
ཁབ་རལ་དང་ནི་ཁྲི་རྐང་དང་། །
བདལ་དང་གདིང་དང་གཡན་པ་དང་། །
རས་ཆེན་བདེ་གཤེགས་ཆོས་གོས་སོ། །
༡ ཡང་དགེ་སློང་གང་། ཟས་དང་བཅས་པའི་ཁྱིམ་དུ་མགྲོན་དུ་བོས་ནས། སྔ་དྲོ་
དང་། ཕྱི་དྲོ་_༣༣བ_ཁྱིམ་དག་ཏུ་རྒྱུ་ཞིང་ཁྱིམ་པ་འདུག་པ་ལ་མི་བསྒོ་ན། དེ་འདྲ་བའི་རྐྱེན་
མ་གཏོགས་ཏེ། ལྟུང་བྱེད་དོ། །
༢ ཡང་དགེ་སློང་གང་། ནམ་མ་ལངས་སྐྱ་རེངས་མ་ཤར་བར་རིན་པོ་ཆེ་དག་གམ།
རིན་པོ་ཆེར་སྨྲོས་པ་དག་མ་བསྡུས་པར། རྒྱལ་པོ་རྒྱལ་རིགས་སྤྱི་བོར་དབང་བསྐུར་བའི་སྒོ་
གཏན་ནམ། སྒོ་གཏན་གྱི་ཉེ་འཁོར་ལས་འདས་ན་དེ་འདྲ་བའི་རྐྱེན་མ་གཏོགས་ཏེ། ལྟུང་
བྱེད་དོ། །
རྩ་བ།
81
ཡང་དགེ་སློང་གང་། ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་གདོན་པ་འདོན་
པའི་ཚེ། འདི་སྐད་ཅེས་ཚེ་དང་ལྡན་པ་དག་འདི་ལྟར་ཆོས་འདི་ཡང་མདོའི་ནང་དུ་གཏོགས།
མདོའི་ནང་དུ་འདུས་པར་བདག་གིས་ད་གདོད་ཤེས་སོ་ཞེས་ཟེར་ལ། དེ་ལ་གལ་ཏེ་དགེསློང་
རྣམས་ཀྱིས་ཀྱང་། ཚེ་དང་ལྡན་པ་འདི་གསོ་སྦྱོང་གི་ལས་ལ་ལན་གཉིས་སམ།
གསུམ་གྱི་ཚེ་འདུག་པར་ཤེས་ཤིང་། ལན་མང་དུ་ལྟ་ཅི་སྨྲོས་ན། ཚེ་དང་ལྡན་པ་དེ་མི་ཤེས་
པར་མི་འགྲོ་བས་དེ་ལྟུང་བ་གང་བྱུང་བ་དེ་ཆོས་བཞིན་དུ་བྱེད་དུ་གཞུག་གི་སྟེང་དུ། ཟླ་བ་
ཕྱེད་ཕྱེད་ཅིང་། སོ་སོར་ཐར་པའི་མདོ་འདོན་_༣༤ན_པའི་ཚེ། གུས་པར་བྱས་ཏེ་ཆོས་ཉན་
པར་མི་བྱེད། བླ་མར་བྱས་ཏེ་མི་བྱེད། རུ་ཤིང་ལྟར་བྱས་ཏེ་མི་བྱེད། ཡིད་ལ་བྱས་ཏེ་མིབྱེད།
སེམས་རྩེ་གཅིག་ཏུ་མི་བྱེད། རྣ་བ་བླགས་ཏེ་མི་བྱེད། སེམས་ཐམས་ཅད་ཀྱིས་
བསམས་ཏེ་ཆོས་ཉན་པར་མི་བྱེད་པས། ཚེ་དང་ལྡན་པ་ཁྱོད་ཀྱིས་མ་རྙེད་དེ། རྙེད་པ་མ་
ཡིན་ཞིང་། ཉེས་པ་རྙེད་དེ། ལེགས་པ་རྙེད་པ་མ་ཡིན་ནོ། །ཞེས་འགྱོད་པར་བྱའོ། །ཚེ་དང་
ལྡན་པ་འདི་ལ་འགྱོད་པར་བྱ་བ་ནི་དེ་ཡིན་ཏེ། ལྟུང་བྱེད་དོ། །
༤ ཡང་དགེ་སློང་གང་། བ་སོའམ། རུས་པའམ། རྭའི་ཁབ་རལ་བྱེད་དམ་བྱེད་དུ་
འཇུག་ན་བཅད་ནས་ལྟུང་བྱེད་དོ། །
༥ ཡང་དགེ་སློང་གིས་དགེ་འདུན་གྱི་ཁྲིའམ། ཁྲིའུ་བྱེད་དུ་འཇུག་ན། རྩ་བ་བུ་གར་
གཞུག་པ་མ་གཏོགས་པར་བདེ་བར་གཤེགས་པའི་སོར་བརྒྱད་ཀྱི་ཚད་དུ་བྱེད་དུ་གཞུག་
པར་བྱའོ། །དེ་ལས་ལྷག་པར་བྱེད་དུ་འཇུག་ན་བཅད་ནས་ལྟུང་བྱེད་དོ། །
༦ ཡང་དགེ་སློང་གང་། དགེ་འདུན་གྱི་ཁྲིའམ། ཁྲིའུ་ལ་ཤིང་བལ་བདལ་ལམ།
བདལ་དུ་_༣༤བ_འཇུག་ན་བསྡུས་ནས་ལྟུང་བྱེད་དོ། །
༧ དགེ་སློང་གིས་གདིང་བ་བྱེད་དུ་འཇུག་ན་ཚད་བཞིན་དུ་བྱེད་དུ་ཆུག་ཅིགདེ་ལ་
གདིང་བའི་ཚད་ནི་འདི་ཡིན་ཏེ། སྲིད་དུ་བདེ་བར་གཤེགས་པའི་མཐོའི་མཐོ་དོ། ཞེང་དུ་
སོར་མདོ།
82
མཐོ་ཕྱེད་དང་དོ། །སྲིད་དུ་མཐོ་གང་གིས་སྲིངས་ཤིགདེ་ལས་ལྷག་པར་བྱེད་དུ་འཇུག་ན་
བཅད་ནས་ལྟུང་བྱེད་དོ། །
༨ ཡང་དགེ་སློང་གིས་གཡན་པ་དགབ་པ་བྱེད་དུ་འཇུག་ན་ཚད་བཞིན་དུ་བྱེད་དུ་
ཆུག་ཅིགདེ་ལ་གཡན་པ་དགབ་པའི་ཚད་ནི་འདི་ཡིན་ཏེ། སྲིད་དུ་བདེ་བར་གཤེགས་
པའི་མཐོའི་མཐོ་བཞི། ཞེང་དུ་མཐོ་དོ། དེ་ལས་ལྷག་པར་བྱེད་དུ་འཇུག་ན་བཅད་ནས་ལྟུང་
བྱེད་དོ། །
༩ དགེ་སློང་གིས་དབྱར་གྱི་རས་ཆེན་བྱེད་དུ་འཇུག་ན་ཚད་བཞིན་དུ་བྱེད་དུ་ཆུག་
ཅིགདེ་ལ་དབྱར་གྱི་གོས་རས་ཆེན་གྱི་ཚད་ནི་འདི་ཡིན་ཏེ། སྲིད་དུ་བདེ་བར་གཤེགས་
པའི་མཐོའི་མཐོ་དྲུགཞེང་དུ་ཕྱེད་དང་གསུམ་མོ། །དེ་ལས་ལྷག་པར་བྱེད་དུ་འཇུག་ན་
བཅད་ནས་ལྟུང་བྱེད་དོ། །
༡༠ ཡང་དགེ་སློང་གང་། བདེ་བར་གཤེགས་པའི་ཆོས་གོས་ཀྱི་ཚད་ནི་_༣༥ན_ཆོས་
གོས་བྱེད་དུ་འཇུག་གམ། བདེ་བར་གཤེགས་པའི་ཆོས་གོས་ལས་ལྷག་པར་བྱེད་དུ་འཇུག་
ན་ལྟུང་བྱེད་དོ། །
དེ་ལ་བདེ་བར་གཤེགས་པའི་ཆོས་གོས་ཀྱི་ཚད་ནི་འདི་ཡིན་ཏེ། སྲིད་དུ་བདེ་བར་
གཤེགས་པའི་མཐོའི་མཐོ་བཅུ། ཞེང་དུ་མཐོ་དྲུག་སྟེ། དེ་ལ་འདི་ནི་བདེ་བར་གཤེགས་
པའི་ཆོས་གོས་ཀྱི་ཚད་དོ། །
ཚེ་དང་ལྡན་པ་དག་བདག་གིས་ལྟུང་བྱེད་ཀྱི་ཆོས་དགུ་བཅུ་པོ་དག་བཏོན་ཟིན་ཏོ། །
དེ་ལ་བདག་གིས་ཚེ་དང་ལྡན་པ་དག་ལ་ཅི་འདི་ལ་ཁྱོད་ཡོངས་སུ་དག་གམ་ཞེས་དྲིའོ། །ཅི་
འདི་ལ་ཁྱོད་ཡོངས་སུ་དག་གམ་ཞེས་ལན་གཉིས་ལན་གསུམ་དུ་དྲིའོ། །འདི་ལ་ཚེ་དང་
ལྡན་པ་དག་ཡོངས་སུ་དག་ན་འདི་ལྟར་ཅང་མི་སྨྲ་བས་དེ་དེ་བཞིན་དུ་འཛིན་ཏོ། །
རྩ་བ།
83
སོར་བཤགས་ཀྱི་སྡེ།
སྡོམ་ལ།
གྲོང་དང་ཁྱིམ་གཞན་ཉིད་དང་ནི། །
བསླབ་པ་རྣམས་དང་དགོན་པ་ནི། །
སངས་རྒྱས་ཕན་པ་གསུངས་པ་ཡིས། །
སོ་སོར་བཤགས་པར་བྱ་བར་གསུངས། །
ཚེ་དང་ལྡན་པ་དག་སོ་སོར་བཤགས་པར་བྱ་བའི་ཆོས་བཞི་པོ་འདི་དག་ནི་ཟླ་བ་
ཕྱེད་ཕྱེད་ཅིང་སོ་སོར་ཐར་པའི་མདོ་འདོན་པ་_༣༥བ_ལས་འབྱུང་ངོ་། །
༡ ཡང་དགེ་སློང་གང་། གེ་སློང་མ་ཉེ་དུ་མ་ཡིན་པ་ལམ་པོ་ཆེ་ན་འདུག་པ། བསོད་
སྙོམས་ཀྱི་ཕྱིར་གྲོང་དུ་འགྲོ་བ་ལས་བཅའ་བ་དང་བཟའ་བ་རང་གི་ལག་གིས་བླངས་ཏེ་
འཆའ་བའམ། ཟ་ན་དགེ་སློང་དེས་ཕྱི་རོལ་ཀུན་དགའ་ར་བར་སོང་སྟེ། དགེ་སློང་ལ་ཚེ་
དང་ལྡན་པ་དག་བདག་ལ་སྨད་པའི་གནས་མི་རིགས་པར་སོ་སོར་བཤགས་པར་བྱ་བ་བྱུང་
གིས། ཆོས་དེ་སོ་སོར་འཆགས་སོ་ཞེ་ན། སོ་སོར་བཤགས་པར་བྱ་སྟེ། ཆོས་འདི་ནི་སོ་
སོར་བཤགས་པར་བྱ་བའོ། །
༢ དགེ་སློང་རབ་ཏུ་མང་པོ་ཁྱིམ་རྣམས་སུ་མགྲོན་དུ་བོས་ནས་ཟན་ཟ་བའི་ཚེ་ན།
གལ་ཏེ་དགེ་སློང་མ་ཞིག་འདི་ལ་ནི་བཅའ་བ་བྱིན་ཅིགའདི་ལ་ནི་འབྲས་ཆན་བྱིན་ཅིག
འདི་ལ་ནི་སྲན་ཚོད་བྱིན་ཅིགའདི་ལ་ནི་བཏུང་བ་བྱིན་ཅིགའདི་ལ་ནི་ཡང་བྱིན་ཅིག་
ཅེས་བསྒོ་ཞིང་འདུག་ན། དགེ་སློང་མ་དེ་ལ་དགེ་སློང་དེ་རྣམས་ཀྱིས་འདི་སྐད་ཅེས། སྲིང་
མོ་ཁྱོད་དགེ་སློང་རྣམས་ཟན་ཟ་བའི་བར་དུ་རེ་ཞིག་སྡོད་ཅིག་ཅེས་བསྒོ་བར་བྱའོ། །གལ་
ཏེ་དགེ་སློང་གཅིག་གིས་ཀྱང་དགེ་སློང་མ་དེ་ལ་དེ་སྐད་སྨྲ་བ་སྤོབས་ན། དགེ་སློང་དེ་དག་
སོར་མདོ།
84
ཐམས་ཅད་_༣༦ན_ཀྱིས་ཕྱི་རོལ་ཀུན་དགའ་ར་བར་ཡོང་སྟེ། དགེ་སློང་རྣམས་ལ་ཚེ་དང་
ལྡན་པ་དག་བདག་ཅག་ལ་སྨད་པའི་གནས་མི་རིགས་པ། སོ་སོར་བཤགས་པར་བྱ་བ་
བྱུང་གིས། ཆོས་དེ་སོ་སོར་འཆགས་སོ་ཞེས། སོ་སོར་བཤགས་པར་བྱ་སྟེ། ཆོས་འདི་ཡང་
སོ་སོར་བཤགས་པར་བྱ་བའོ། །
༣ སློབ་པ་དག་གིས་ཁྱིམ་གང་དགེ་འདུན་གྱི་བསླབ་པའི་སྡོམ་པས་བསྡམས་པ་དེལྟ་
བུ་དག་ཏུ་སྔར་མགྲོན་དུ་མ་བོས་པར་སོང་སྟེ། རང་གི་ལག་གིས་བཅའ་བ་དང་བཟའ་
བ་བླངས་ནས་འཆའ་བའམ་ཟ་ན། དགེ་སློང་དེས་ཕྱི་རོལ་ཀུན་དགའ་ར་བར་སོང་སྟེ།
དགེ་སློང་རྣམས་ལ་ཚེ་དང་ལྡན་པ་དག་བདག་ལ་སྨད་པའི་གནས་མི་རིགས་པ། སོ་སོར་
བཤགས་པར་བྱ་བ་བྱུང་གིས། ཆོས་དེ་སོ་སོར་འཆགས་སོ་ཞེས། སོ་སོར་བཤགས་པར་
བྱ་སྟེ། ཆོས་འདི་ཡང་སོ་སོར་བཤགས་པར་བྱ་བའོ། །
༤ དགེ་འདུན་གྱི་གནས་མལ་དགོན་པ་གང་དག་དོགས་པ་དང་བཅས་པར་གྲགས་
པ། _༣༦བ_འཇིགས་པ་དང་བཅས་པར་གྲགས་པ། འཇིགས་པ་ཐ་དད་པས་འཇིགས་སུ་
རུང་བ་དང་བཅས་པར་གྲགས་པར་འགྱུར་ལ། ཡང་དགེ་སློང་གང་། གེ་འདུན་གྱི་གནས་
མལ་དགོན་པ། གང་དག་དོགས་པ་དང་བཅས་པར་གྲགས་པ། འཇིགས་པ་དང་བཅས་
པར་གྲགས་པ། འཇིགས་པ་ཐ་དད་པས་འཇིགས་སུ་རུང་བ་དང་བཅས་པར་གྲགས་པ།
དེ་ལྟ་བུ་དག་ཏུ་སྔར་མ་ཉུལ་བར་ཀུན་དགའ་ར་བའི་ཕྱི་རོལ་དུ་བཅའ་བ་དང་བཟའ་བ་
བླངས་ཏེ་འཆའ་འམ་ཟ་ན། དགེ་སློང་དེས་ཕྱི་རོལ་ཀུན་དགའ་ར་བར་སོང་སྟེ། དགེ་སློང་
རྣམས་ལ་ཚེ་དང་ལྡན་པ་དག་བདག་ལ་སྨད་པའི་གནས་མི་རིགས་པ་སོ་སོར་བཤགས་
པར་བྱ་བ་བྱུང་གིས། ཆོས་དེ་སོ་སོར་འཆགས་སོ་ཞེས། སོ་སོར་བཤགས་པར་བྱ་སྟེ།
ཆོས་འདི་ཡང་སོ་སོར་བཤགས་པར་བྱ་བའོ། །
ཚེ་དང་ལྡན་པ་དག་བདག་གིས་སོ་སོར་བཤགས་པར་བྱ་བའི་ཆོས་བཞི་པོ་དག་
བཏོན་ཟིན་ཏོ། །
རྩ་བ།
85
དེ་ལ་བདག་གིས་ཚེ་དང་ལྡན་པ་དག་ལ་ཅི་འདི་ལ་ཁྱོད་ཡོངས་སུ་དག་གམ་ཞེས་
དྲིའོ། །ཅི་འདི་ལ་ཁྱོད་ཡོངས་སུ་དག་གམ་ཞེས་ལན་གཉིས་ལན་གསུམ་དུ་དྲིའོ། །འདི་ལ་
ཚེ་དང་_༣༧ན_ལྡན་པ་དག་ཡོངས་སུ་དག་ན་འདི་ལྟར་ཅང་མི་སྨྲ་བས་དེ་དེ་བཞིན་དུ་
འཛིན་ཏོ། །
ཉེས་བྱས་ཀྱི་སྡེ།
སྡོམ་ལ།
ཤམ་ཐབས་ལ་ནི་རྣམ་བདུན་དང་། །
སྟོད་གཡོགས་ལ་ཡང་རྣམ་གསུམ་དང་། །
ཤིན་ཏུ་བསྡམས་ལ་སོགས་པ་ལྔ། །
མགོ་གཡོགས་ལ་སོགས་རྣམ་པ་ལྔ། །
མཆོང་ལ་སོགས་པ་རྣམ་ལྔ་དང་། །
ལུས་ལ་སོགས་པ་རྣམ་པ་ལྔ། །
འདུག་པར་བྱ་བ་དགུ་དག་དང་། །
བྱིན་ལེན་བྱ་བ་བརྒྱད་རྣམས་སོ། །
ཚེ་དང་ལྡན་པ་དག་བསླབ་པའི་ཆོས་མང་པོ་འདི་དག་ནི་ཟླ་བ་ཕྱེད་ཕྱེད་ཅིང་སོ་སོར་
ཐར་པའི་མདོ་འདོན་པ་ལས་འབྱུང་ངོ་། །
_གོས་བགོ་བའི་སྡེ།_ ཤམ་ཐབས་ཟླུམ་པོར་བགོ་བར་བསླབ་པར་བྱ། ཤམ་ཐབས་
ཧ་ཅང་རྩེངས་པ་མ་ཡིན་པ་དང་། ཧ་ཅང་འཇོལ་བ་མ་ཡིན་པ་དང་། གླང་པོ་ཆེའི་སྣ་ལྟར་
མ་ཡིན་པ་དང་། ཏ་ལའི་ལོ་མ་ལྟར་བལྟབ་པ་མ་ཡིན་པ་དང་། འབྲུའི་ཕུར་མ་ལྟར་མ་ཡིན་
པ་དང་། སྦྲུལ་མགོའི་གདེངས་ཀ་ལྟར་མ་ཡིན་པར་བགོ་བར་བསླབ་པར་བྱའོ། །ཆོས་གོས་
སོར་མདོ།
86
ཟླུམ་པོར་བགོ་བར་བསླབ་པར་བྱ། ཆོས་གོས་ཧ་ཅང་རྩེངས་པ་མ་ཡིན་པ་དང་། ཧ་ཅང་
འཇོལ་བ་མ་ཡིན་པར་བགོ་_༣༧བ_བར་བསླབ་པར་བྱའོ། །
_ལམ་འཇུག་གི་སྡེ།_ ཤིན་ཏུ་བསྡམས་པ་དང་། ལེགས་པར་བགོས་པ་དང་། སྒྲ་
སྒྱུངས་པ་དང་། མིག་གཡེང་བར་མི་བྱ་བ་དང་། གཉའ་ཤིང་གང་ཙམ་དུ་བལྟ་ཞིང་ཁྱིམ་
གཞན་དག་ཏུ་འགྲོ་བར་བསླབ་པར་བྱའོ། །མགོ་མི་གཡོགས་པ་དང་། མི་བརྫི་བ་དང་།
མི་གཟར་བ་དང་། གཉའ་གོང་དུ་མི་བསྣོལ་བ་དང་། ལྟག་པར་མི་བསྣོལ་བར་ཁྱིམ་གཞན་
དུ་འགྲོ་བར་བསླབ་པར་བྱའོ། །མི་མཆོང་བ་དང་། མི་བརྐྱང་བ་དང་། ཙོག་པུས་མ་ཡིན་པ་
དང་། བྲང་བས་མ་ཡིན་པ་དང་། དཀུར་མི་བརྟེན་པར་ཁྱིམ་གཞན་དུ་འགྲོ་བར་བསླབ་
པར་བྱའོ། །ལུས་མི་བསྒྱུར་བ་དང་། ལག་པ་མི་དཀྱོག་པ་དང་། མགོ་མི་བསྒྱུར་བ་དང་།
ཕྲག་པ་མི་སྤྲད་པ་དང་། ལག་པ་མི་སྒྲེལ་བར་ཁྱིམ་གཞན་དུ་འགྲོ་བར་བསླབ་པར་བྱའོ། །
_སྟན་ལ་འདུག་པའི་སྡེ།_ མི་བསྒོ་བར་ཁྱིམ་གཞན་དུ་སྟན་ལ་མི་འདུག་པར་བསླབ་
པར་བྱ། སྟན་ལ་མ་བརྟགས་པ་དང་། ལུས་ཐམས་ཅད་ཀྱི་ལྗིད་ཀྱིས་མི་དབབ་པ་དང་།
རྐང་པ་མི་བསྣོལ་བ་དང་། བརླ་མི་བསྣོལ་བ་དང་། ལོང་བུའི་སྟེང་དུ་ལོང་བུ་མི་གཞག་པ་
དང་། རྐང་པ་མི་དགུག་པ་དང་། _༣༨ན_རྐང་པ་མི་གདང་བ་དང་། འདོམས་མི་སྣང་བར་
ཁྱིམ་གཞན་དུ་སྟན་ལ་འདུག་པར་བསླབ་པར་བྱའོ། །
_ཟས་བསླང་བའི་སྡེ།_ ལེགས་པར་ཟས་བླང་བར་བསླབ་པར་བྱ། མུ་དང་ཁ་ད་ཆད་
དུ་མ་ཡིན་པ་དང་། ཚོད་མ་མཉམ་པར་མ་ཡིན་པ་དང་། མཐར་ཆགས་སུ་དང་། ལྷུང་
བཟེད་ལ་བལྟ་བ་དང་། བཅའ་བ་དང་བཟའ་བ་མ་འོངས་པར་ལྷུང་བཟེད་མི་བཟེད་པ་
དང་། ཡང་འདོད་པའི་ཕྱིར་འབྲས་ཆན་གྱིས་ཚོད་མ་མི་དགབ། ཚོད་མས་འབྲས་ཆན་མི་
དགབ་པ་དང་། བཅའ་བ་དང་བཟའ་བའི་སྟེང་དུ་ལྷུང་བཟེད་མི་གཟུང་བར་བསླབ་པར་
བྱའོ། །
རྩ་བ།
87
_ཟས་བཟའ་བའི་སྡེ།_
སྡོམ་ལ།
ཟས་ལ་ལེགས་པར་བྱ་བ་དྲུག།
ཙུག་ཙུག་ལ་སོགས་རྣམ་པ་ལྔ། །
འབྲུ་ནས་ཐ་དད་བྱེད་པ་ལྔ། །
ལག་པ་བལྡག་ལ་སོགས་པ་ལྔ། །
ལེགས་པར་ཟས་བཟའ་བར་བསླབ་པར་བྱ། ཁམ་ཧ་ཅང་ཆུང་བ་མ་ཡིན་པ་དང་།
ཁམ་ཧ་ཅང་ཆེ་བ་མ་ཡིན་པ་དང་། ཁམ་རན་པ་དང་། ཁམ་མ་གཟས་པར་ཁ་མི་གདང་བ་
དང་། ཁ་ཁམ་གྱིས་བཀང་ནས་མི་ཟ་བར་བསླབ་པར་བྱའོ། །ཙུག་ཙུག་མི་བྱ་བ་དང་།
བལྕག་བལྕག་མི་བྱ་བ་དང་། ཧུ་ཧུ་མི་བྱ་བ་དང་། ཕུ་ཕུ་མི་བྱ་བ་དང་། _༣༨བ_ལྕེ་ཕྱུང་སྟེ་
ཟས་མི་བཟའ་བར་བསླབ་པར་བྱའོ། །འབྲུ་ནས་ཐ་དད་དུ་མི་བྱ་བ་དང་། འཕྱས་མི་
གདགས་པ་དང་། མ་ཁུར་བ་མི་སྤོ་བ་དང་། རྐན་མི་གཏོགས་པ་དང་། ཁམ་འཕོར་མི་
བཅད་པར་ཟས་བཟའ་བར་བསླབ་པར་བྱའོ། །ལག་པ་མི་བལྡག་པ་དང་། ལྷུང་བཟེད་མི་
འབྱོག་པ་དང་། ལག་པ་མི་སྤྲུག་པ་དང་། ལྷུང་བཟེད་མི་སྐྱམས་པ་དང་། མཆོད་རྟེན་འདྲ་
བར་བཅོས་ཏེ་ཟས་མི་བཟའ་བར་བསླབ་པར་བྱའོ། །
_ལྷུང་བཟེད་སྤྱད་པ་ལ་སོགས་པའི་སྡེ།_
སྡོམ་ལ།
འཕྱ་ལ་སོགས་པ་རྣམ་པ་བཞི། །
ལྷུང་བཟེད་ལ་ཡང་རྣམ་པ་བཅུ། །
འགྲེང་བར་བྱེད་ལ་སོགས་པ་ལྔ། །
མགོ་གཡོགས་ལ་སོགས་རྣམ་པ་ལྔ། །
སོར་མདོ།
88
དོ་ཀེར་ཅན་ལ་སོགས་པ་ལྔ། །
གླང་ཆེན་ལ་སོགས་བཞོན་པ་ལྔ། །
ལག་ན་འཁར་བ་ལ་སོགས་དྲུག།
ན་བ་རྣམ་པ་བཞི་རྣམས་སོ། །
དྲུང་ན་འདུག་པའི་དགེ་སློང་གི་ལྷུང་བཟེད་ལ་འཕྱས་གདགས་པའི་ཕྱིར་མི་བལྟ་
བར་བསླབ་པར་བྱ། ལག་པ་ཟས་དང་འབགས་པས་ཆུ་སྣོད་ལ་མི་གཟུང་བར་བསླབ་པར་
བྱ། དྲུང་ན་འདུག་པའི་དགེ་སློང་ལ་ཟས་དང་འབགས་_༣༩ན_པའི་ཆུས་མི་གཏོར་བར་
བསླབ་པར་བྱ། ཁྱིམ་པ་འདུག་པ་ལ་མ་དྲིས་པར་ཆུ་ཟས་དང་འབགས་པ་ཁྱིམ་གཞན་དུ་མི་
དབོ་བར་བསླབ་པར་བྱའོ། །ལྷུང་བཟེད་ཀྱི་ནང་དུ་ཟས་ཀྱི་ལྷག་མ་བླུགས་ཏེ་མི་དོར་བར་
བསླབ་པར་བྱའོ། །འོག་གཞི་མེད་པའི་ས་ཕྱོགས་སུ་ལྷུང་བཟེད་མི་བཞག་པར་བསླབ་པར་
བྱ། གད་ཀ་མ་ཡིན་པ་དང་། གཡང་ས་མ་ཡིན་པ་དང་། དཀན་གཟར་པོ་མ་ཡིན་པར་ལྷུང་
བཟེད་བཞག་པར་བསླབ་པར་བྱ། འགྲེང་སྟེ་ལྷུང་བཟེད་མི་བཀྲུ་བར་བསླབ་པར་བྱ། གད་
ཀ་མ་ཡིན་པ་དང་། གཡང་ས་མ་ཡིན་པ་དང་། དཀན་གཟར་པོ་མ་ཡིན་པར་བཀྲུ་བར་
བསླབ་པར་བྱ། འབབ་ཆུ་དྲག་པོའི་རྒྱུན་ལས་བཟློག་སྟེ་ལྷུང་བཟེད་ཀྱི་ཆུ་མི་བཅུ་བར་
བསླབ་པར་བྱའོ། །
_ཆོས་བཤད་པའི་སྡེ།_ མི་ན་བར་འདུག་པ་ལ་འགྲེང་སྟེ་ཆོས་མི་བཤད་པར་བསླབ་
པར་བྱ། མི་ན་བར་ཉལ་བ་ལ་འདུག་སྟེ་ཆོས་མི་བཤད་པར་བསླབ་པར་བྱ། མི་ན་བར་
སྟན་མཐོན་པོ་ལ་འདུག་པ་ལ་སྟན་དམའ་བ་ལ་འདུག་སྟེ་ཆོས་མི་བཤད་པར་བསླབ་པར་
བྱ། མི་ན་བར་_༣༩བ_མདུན་དུ་འགྲོ་བ་ལ་ཕྱི་ནས་འགྲོ་ཞིང་ཆོས་མི་བཤད་པར་བསླབ་
པར་བྱ། མི་ན་བར་ལམ་ནས་འགྲོ་བ་ལ་ལམ་གྱི་འགྲམ་ནས་འགྲོ་ཞིང་ཆོས་མི་བཤད་པར་
བསླབ་པར་བྱའོ། །མི་ན་བར་མགོ་གཡོགས་པ་དང་། བརྫེས་པ་དང་། གཟར་བ་དང་།
གཉའ་གོང་དུ་བསྣོལ་བ་དང་། ལྟག་པར་བསྣོལ་བ་ལ་ཆོས་མི་བཤད་པར་བསླབ་པར་
རྩ་བ།
89
བྱའོ། །མི་ན་བར་སྐྲ་དོ་ཀེར་ཅན་དང་། ཞྭ་གྱོན་པ་དང་། མགོ་ཅོད་པན་ཅན་དང་། མགོཕྲེང་
བ་ཅན་དང་། མགོ་དཀྲིས་པ་ལ་ཆོས་མི་བཤད་པར་བསླབ་པར་བྱའོ། །མི་ན་བར་
གླང་པོ་ཆེ་ཞོན་པ་དང་། རྟ་ཞོན་པ་དང་། ཁྱོགས་ན་འདུག་པ་དང་། ཞོན་པའི་སྟེང་ན་
འདུག་པ་དང་། མཆིལ་ལྷྭམ་གྱོན་པ་ལ་ཆོས་མི་བཤད་པར་བསླབ་པར་བྱའོ། །མི་ན་བར་
ལག་ན་འཁར་བ་ཐོགས་པ་དང་། ལག་ན་གདུགས་ཐོགས་པ་དང་། ལག་ན་མཚོན་ཐོགས་
པ་དང་། ལག་ན་རལ་གྲི་ཐོགས་པ་དང་། ལག་ན་དགྲ་སྟྭ་ཐོགས་པ་དང་། གོ་ཆ་གྱོན་པ་
ལ་ཆོས་མི་བཤད་པར་བསླབ་པར་བྱའོ། །
_སྒྲུབ་པའི་སྡེ།_ མི་ན་བར་འགྲེང་སྟེ་གཤང་གཅི་མི་བྱ་བར་བསླབ་པར་བྱ། མི་ན་
བར་ཆུའི་ནང་དུ་གཤང་གཅི་དང་། མཆིལ་_༤༠ན_མ་དང་། སྣབས་དང་། སྐྱུགས་པ་དང་།
རླུགས་པ་མི་དོར་བར་བསླབ་པར་བྱ། མི་ན་བར་རྩ་སྔོན་པོ་ཡོད་པའི་ས་ཕྱོགས་སུ་གཤང་
གཅི་དང་། མཆིལ་མ་དང་། སྣབས་དང་། སྐྱུགས་པ་དང་། རླུགས་པ་མི་དོར་བར་བསླབ་
པར་བྱ།
_རྒྱུ་བ་དགག་པའི་སྡེ།_ གནོད་པ་བྱུང་བ་མ་གཏོགས་པར་ཤིང་ལ་མི་གང་ཙམ་ལས་
མཐོར་མི་འཛེག་པར་བསླབ་པར་བྱའོ། །
ཚེ་དང་ལྡན་པ་དག་བདག་གིས་བསླབ་པའི་ཆོས་མང་པོ་རྣམས་བཏོན་ཟིན་ཏོ། །
དེ་ལ་བདག་གིས་ཚེ་དང་ལྡན་པ་དག་ལ་ཅི་འདི་ལ་ཁྱོད་ཡོངས་སུ་དག་གམ་ཞེས་
དྲིའོ། །ཅི་འདི་ལ་ཁྱོད་ཡོངས་སུ་དག་གམ་ཞེས་ལན་གཉིས་ལན་གསུམ་དུ་དྲིའོ། །འདི་ལ་
ཚེ་དང་ལྡན་པ་དག་ཡོངས་སུ་དག་ན་འདི་ལྟར་ཅང་མི་སྨྲ་བས་དེ་དེ་བཞིན་དུ་འཛིན་ཏོ། །
སོར་མདོ།
90
རྩོད་པ་ཞི་བྱེད།
སྡོམ་ལ།
མངོན་སུམ་དྲན་པ་མ་མྱོས་དང་། །
དེ་བཞིན་གང་མང་ངོ་བོ་ཉིད། །
རྩྭ་རྣམས་བཀྲམ་པ་ལྟ་བུ་དང་། །
ཁས་བླང་བར་ཡང་བྱ་བའོ། །
ཚེ་དང་ལྡན་པ་དག་རྩོད་པ་ཞི་བར་བྱ་བའི་ཆོས་བདུན་པོ་འདི་དག་ནི་ཟླ་བ་ཕྱེད་
ཕྱེད་ཅིང་སོ་སོར་ཐར་པའི་མདོ་འདོན་པ་ལས་འབྱུང་ངོ་། །
མངོན་སུམ་_༤༠བ_གྱིས་འདུལ་བར་འོས་པ་ལ་མངོན་སུམ་གྱིས་འདུལ་བ་སྦྱིན་ནོ། །
དྲན་པས་འདུལ་བར་འོས་པ་ལ་དྲན་པས་འདུལ་བ་སྦྱིན་ནོ། །མ་མྱོས་པས་འདུལ་བར་
འོས་པ་ལ་མ་མྱོས་པས་འདུལ་བ་སྦྱིན་ནོ། །གང་ཚུལ་ཤིང་མང་པོ་སྦྱིན་པར་འོས་པ་ལ་
ཚུལ་ཤིང་མང་པོ་སྦྱིན་ནོ། །དེའི་ངོ་བོ་ཉིད་ཚོལ་དུ་གཞུག་པར་འོས་པ་ལ་དེའི་ངོ་བོ་ཉིད་
བཙལ་བ་སྦྱིན་ནོ། །རྩྭ་བཀྲམ་པ་ལྟ་བུ་འོས་པ་ལ་རྩྭ་བཀྲམ་པ་ལྟ་བུ་སྦྱིན་ནོ། །གང་ཁས་
བླང་བར་འོས་པ་ལ་ཁས་བླང་བ་སྦྱིན་པར་བྱའོ། །རྩོད་པ་བྱུང་བར་གྱུར་པ་རྣམས་རྩོད་པ་
ཞི་བར་བྱ་བའི་ཆོས་བདུན་པོ་འདི་དག་གིས་ཆོས་དང་། འདུལ་བ་དང་། སྟོན་པའི་བསྟན་
པ་བཞིན་དུ་དུལ་བར་བྱ། ཞི་བར་བྱ། རྣམ་པར་ཞི་བར་བྱའོ། །
ཚེ་དང་ལྡན་པ་དག་བདག་གིས་རྩོད་པ་ཞི་བར་བྱ་བའི་ཆོས་བདུན་པོ་དག་བཏོན་
ཟིན་ཏོ། །
དེ་ལ་བདག་གིས་ཚེ་དང་ལྡན་པ་དག་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་
དྲིའོ། །ཅི་འདི་ལ་ཁྱེད་ཡོངས་སུ་དག་གམ་ཞེས་ལན་གཉིས་ལན་གསུམ་དུ་དྲིའོ། །འདི་ལ་
རྩ་བ།
91
ཚེ་དང་ལྡན་པ་དག་_༤༡ན_ཡོངས་སུ་དག་ན་འདི་ལྟར་ཅང་མི་སྨྲ་བས་དེ་དེ་བཞིན་དུ་
འཛིན་ཏོ། །
ཚེ་དང་ལྡན་པ་དག་བདག་གིས་སོ་སོར་ཐར་པའི་མདོ་འདོན་པའི་གླེང་གཞི་བཏོན་
ཟིན་ཏོ། །
ཕམ་པར་གྱུར་པའི་ཆོས་བཞི་དང་། དགེ་འདུན་ལྷག་མའི་ཆོས་བཅུ་གསུམ་དང་།
མ་ངེས་པའི་ཆོས་གཉིས་དང་། སྤང་བའི་ལྟུང་བྱེད་ཀྱི་ཆོས་སུམ་ཅུ་དང་། ལྟུང་བྱེད་ཀྱི་ཆོས་
དགུ་བཅུ་དང་། སོ་སོར་བཤགས་པར་བྱ་བའི་ཆོས་བཞི་དང་། བསླབ་པའི་ཆོས་མང་པོ་
བརྒྱ་རྩ་བཅུ་གཉིས། རྩོད་པ་ཞི་བར་བྱ་བའི་ཆོས་བདུན་པོ་དག་བཏོན་ཟིན་ཏོ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་དེའི་མདོར་གཏོགས་ཤིང་མདོར་བསྡུས་པ་ནི་འདི་དག་གོ། །གང་གཞན་ནས་
འབྱུང་བའི་ཆོས་ཀྱི་རྗེས་སུ་མཐུན་པའི་ཆོས་དེ་ལ་ཡང་། ཁྱེད་རྣམས་འདུན་པ་དང་།
མཐུན་པ་དང་། དགའ་བ་དང་། མི་རྩོད་པར་སེམས་ཀུན་ཏུ་སྲུང་བ་དང་། དྲན་པ་དང་།
བག་ཡོད་པས་རྣལ་འབྱོར་དུ་བྱའོ། །
བཟོད་པ་དཀའ་ཐུབ་དམ་པ་བཟོད་པ་ནི། །
མྱ་ངན་འདས་པ་མཆོག་ཅེས་སངས་_༤༡བ_རྒྱས་གསུངས། །
རབ་ཏུ་བྱུང་བ་གཞན་ལ་གནོད་པ་དང་། །
གཞན་ལ་འཚེ་བ་དགེ་སློང་མ་ཡིན་ནོ། །
མིག་ལྡན་འགྲོ་བ་ཡོད་པ་ཡིས། །
ཉམ་ང་བ་དག་ཇི་བཞིན་དུ། །
མཁས་པས་འཚོ་བའི་འཇིག་རྟེན་འདིར། །
སྡིག་པ་དག་ནི་ཡོངས་སུ་སྤོང་། །
སོར་མདོ།
92
སྐུར་པ་མི་གདབ་གནོད་མི་བྱ། །
སོ་སོར་ཐར་པའང་བསྡམ་པར་བྱ། །
ཟས་ཀྱི་ཚོད་ཀྱང་རིག་པར་བྱ། །
བས་མཐའི་གནས་སུ་གནས་པར་བྱ། །
ལྷག་པའི་སེམས་ལ་ཡང་དག་སྦྱོར། །
འདི་ནི་སངས་རྒྱས་བསྟན་པ་ཡིན། །
ཇི་ལྟར་བུང་བ་མེ་ཏོག་ལས། །
ཁ་དོག་དྲི་ལ་མི་གནོད་པར། །
ཁུ་བ་གཞིབས་ནས་འཕུར་བ་ལྟར། །
དེ་བཞིན་ཐུབ་པ་གྲོང་དུ་རྒྱུ། །
བདག་གིས་རིགས་དང་མི་རིགས་ལ། །
བརྟག་པར་བྱ་སྟེ་གཞན་རྣམས་ཀྱི། །
མི་མཐུན་པ་དང་གཞན་དག་གི། །
བྱས་དང་མ་བྱས་རྣམས་ལ་མིན། །
ལྷག་པའི་སེམས་ལ་བག་བྱ་སྟེ། །
ཐུབ་པའི་ཐུབ་གཞི་རྣམས་ལ་བསླབ། །
ཉེར་ཞི་རྟག་ཏུ་དྲན་པ་ཡི། །
སྐྱོབས་པ་མྱ་ངན་མེད་པ་ཡིན། །
སྦྱིན་པས་བསོད་ནམས་རབ་ཏུ་འཕེལ། །
ལེགས་བསྡམས་དགྲ་སོགས་མི་འགྱུར་རོ། །
དགེ་དང་ལྡན་པས་སྡིག་པ་སྤོང་། །
ཉོན་མོངས་ཟད་པས་མྱ་ངན་འདའ། །
རྩ་བ།
93
སྡིག་པ་ཐམས་ཅད་མི་བྱ་སྟེ། །
དགེ་བ་ཕུན་སུམ་ཚོགས་པར་སྤྱད། །
རང་གི་སེམས་ནི་ཡོངས་སུ་འདུལ། །
འདི་ནི་སངས་རྒྱས་བསྟན་པ་ཡིན། །
ལུས་ཀྱི་སྡོམ་པ་ལེགས་པ་སྟེ། །
ངག་གི་སྡོམ་པ་ལེགས་པ་ཡིན། །
ཡིད་ཀྱི་སྡོམ་པ་ལེགས་པ་སྟེ། །
ཐམས་ཅད་དུ་ནི་སྡོམ་པ་ལེགས། །
ཀུན་ཏུ་བསྡམས་པའི་དགེ་སློང་ནི། །
སྡུག་བསྔལ་ཀུན་ལས་རབ་ཏུ་གྲོལ། །
དགྲ་རྣམས་བསྲུང་ཞིང་ཡིད་ཀྱིས་རབ་བསྡམས་ཏེ། །
ཡུས་ཀྱི་མི་དགེ་བ་དག་མི་བྱེད་ཅིང་། །
ལས་རྣམས་གསུམ་པོ་འདི་དག་རབ་སྦྱངས་ནས། །
དྲང་སྲོང་གསུངས་པའི་ལམ་ནི་འཐོབ་པར་འགྱུར། །
སངས་རྒྱས་རྣམ་གཟིགས་གཙུག་གཏོར་ཐམས་ཅད་སྐྱོབ། །
འཁོར་བ་འཇིགས་དང་གསེར་ཐུབ་འོད་སྲུངས་དང་། །
ཤཱཀྱ་ཐུབ་པ་གོའུ་ཏམ་ལྷ་ཡི་ལྷ། །
མི་འདུལ་ཁ་ལོ་བསྒྱུར་བ་བླ་ན་མེད། །
འཇིག་རྟེན་མགོན་པོ་སྐྱོབ་པ་མཆོག།
སངས་རྒྱས་དཔའ་བོ་བདུན་པོ་དག།
གྲགས་ལྡན་རྣམས་ཀྱི་སོ་སོར་ཐར། །
འདི་ནི་རབ་ཏུ་རྒྱས་པར་བཏོན། །
སོར་མདོ།
94
འདི་ལ་སངས་རྒྱས་རྣམས་དང་གང་། །
སངས་རྒྱས་ཉན་ཐོས་རྣམས་ཀྱང་གུས། །
འདི་ལ་གུས་དང་བཅས་གྱུར་པས། །
འདུས་མ་བྱས་པ་ཐོབ་པར་གྱིས། །
བརྩམ་པར་བྱ་ཞིང་དབྱུང་བར་བྱ། །
སངས་རྒྱས་བསྟན་ལ་འཇུག་པར་བྱ། །
འདམ་བུའི་ཁྱིམ་ན་གླང་ཆེན་བཞིན། །
འཆི་བདག་སྡེ་ནི་གཞོམ་པར་བྱ། །
གང་ཞིག་རབ་ཏུ་བག་ཡོད་པར། །
ཆོས་འདུལ་འདི་ལ་སྤྱོད་འགྱུར་བ། །
སྐྱེ་བའི་འཁོར་བ་རབ་སྤངས་ནས། །
སྡུག་བསྔལ་ཐ་མར་བྱེད་པར་འགྱུར། །
ཕན་ཚུན་ཚུལ་ཁྲིམས་བསྲུང་བ་དང་། །
བསྟན་པ་འཕེལ་བར་བྱ་བའི་ཕྱིར། །
སོ་སོར་ཐར་པ་འདི་བཏོན་པས། །
དགེ་འདུན་གྱིས་ནི་གསོ་སྦྱོང་བྱས། །
གང་གི་ཕྱིར་ནི་མདོ་བཏོན་དང་། །
གང་ཕྱིར་གསོ་སྦྱོང་བྱས་གྱུར་པ། །
ཚུལ་ཁྲིམས་དེ་ནི་བསྲུང་བྱ་སྟེ། །
གཡག་རྔའི་རྩེ་མོ་ཇི་བཞིན་ནོ། །
སོ་སོར་ཐར་པ་བཏོན་པ་ཡི། །
བསོད་ནམས་གྲུབ་པ་གང་ཡོད་པ། །
རྩ་བ།
95
དེས་ནི་འཇིག་རྟེན་མ་ལུས་པ། །
ཐུབ་དབང་གོ་འཕང་ཐོབ་པར་ཤོག།
སོ་སོར་ཐར་པའི་མདོ་རྫོགས་སོ། །
འཕགས་པ་གཞི་ཐམས་ཅད་ཡོད་པར་སྨྲ་བའི་འདུལ་བ་འཛིན་པ། ཁ་ཆེ་བྱེ་བྲག་ཏུ་
སྨྲ་བའི་སློབ་དཔོན་ཛི་ན་མི་ཏྲ་དང་། ཞུས་ཆེན་གྱི་ལོ་ཙཱ་བ་བནྡེ་ཅོག་གྲུ་ཀླུའི་རྒྱལ་མཚན་
གྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །
ཨོཾ་སྭསྟི། ངེས་ལེགས་ཐར་པ་རྣམ་མཁྱེན་ལྷུན་པོའི་སྤོར། །
འཛེག་པར་འདོད་པའི་སྐལ་བཟང་སྐྱེ་བོའི་ཚོགས། །
ཞི་ལྷག་ཟུང་འཇུག་རིན་ཆེན་ཐེམ་སྐས་ལ། །
ལེགས་པར་མི་བརྟེན་ཐབས་གཞན་ཡོད་རེ་སྐན། །
དེ་ཡང་ངེས་འབྱུང་ཁྲིམས་ཀྱི་ས་གཞི་ཡིས། །
བརྟན་པོར་བཟུང་བའི་རྒྱུ་ལས་གཞན་མིན་པས། །
སྟོན་པ་མཆོག་གིས་སྟོན་པའི་རྒྱལ་ཚབ་ཏུ། །
བསྔགས་པའི་མདོ་འདི་ལྷར་བཅས་མཆོད་པའི་གནས། །
དེ་ཕྱིར་ལུང་རྟོགས་རིན་ཆེན་ཐུབ་པའི་བསྟན། །
འགྲོ་ཁམས་རྒྱ་མཚོར་ཡུན་དུ་གནས་པའི་སླད། །
ཁོ་བོ་པདྨ་མི་ཛས་པར་དུ་བསྒྲུབས། །
དགེ་བས་ས་གསུམ་མཆོད་པའི་གནས་ཐོབ་ཤོག།
དགེའོ། །
སོར་མདོ།
96
སོར་མདོའི་འགྲེལ་པ་རིན་ཆེན་འབྱུང་གནས།
ཞེས་བྱ་བ་བཞུགས་སོ།
༈ ཐམས་ཅད་མཁྱེན་པ་ལ་ཕྱག་འཚལ་ལོ། །དབུས་གཙང་ཁམས་གསུམ་གྱི་བཙུན་
གཅིག་མར་གྲགས་ཤིང་། ཡོངས་ཀྱི་དགེ་བའི་བཤེས་གཉེན་ཀརྨ་པ་རང་བྱུང་ཀུན་མཁྱེན་
ཆོས་ཀྱི་རྒྱལ་པོ་ལས་བྱང་ཆུབ་ཀྱི་སེམས་དང་ཕྱག་རྒྱ་ཆེན་པོའི་དངོས་གྲུབ་ཐོབ་ཅིང་། ཡེ་
ཤེས་ཀྱི་མཁའ་འགྲོ་དང་ལྷག་པའི་ལྷ་ཡིས་རྗེས་སུ་བཟུང་ཞིང་། སྙིགས་མའི་གདུལ་བྱརྣམས་
ཀྱི་དོན་དུ་སྤྲུལ་པའི་སྐུ་ཆེན་པོ་ཀ་རྨ་ཕྲིན་ལས་པའི་ཞལ་སྔ་ནས་འདི་སྐད་དུ་བཀའ་
སྩལ་ཏེ་ཞེས་བྱ་བའི་དགེ་བའི་བཤེས་གཉེན་གྱི་གསུང་ལ་ནན་ཏན་དུ་གུས་པའི་ཡན་ལག་
སྔོན་དུ་སོང་སྟེ་བརྗོད་པར་བྱའོ། །
དེ་ལ་འདིར་བཅོམ་ལྡན་འདས་ཀྱིས་ཐེག་པ་གསུམ་ཀར་མི་དགེ་བ་བཅུ་སྤངས་ནས་
དགེ་བ་བཅུ་སྒྲུབས་ཏེ་མངོན་པར་མཐོ་བ། ལྷ་མིའི་ལུས་རྟེན་དང་། ས་ཐོབ་ནས་དག་པའི་
འཇིག་རྟེན་གྱི་ཁམས་རྣམས་སུ་སྐྱེ་བ་ལེན་བྱེད་ཀྱི་རྒྱུའི་གཙོ་བོར་གྱུར་པ་ཉེས་སྤྱོད་
_༢ན_སྡོམ་པའི་ཚུལ་ཁྲིམས། དངོས་སུ་ངན་སོང་ནས་དང་བརྒྱུད་ནས་ཁམས་གསུམ་
འཁོར་བ་སོ་སོ་ནས་ཐར་པའི་ཚུལ་འདི་ལ་དམ་པའི་ཆོས་འདུལ་བ་ཞེས་བྱ་བར་གྲགས་པ་
ཡིན་པས། དེ་སྟོན་པའི་རྗོད་བྱེད་ཀྱི་གཞུང་མང་ནའང་། སོ་སོར་ཐར་པའི་མདོ་ཞེས་བྱ་བ་
ཟླ་བ་ཕྱེད་ཕྱེད་ཅིང་གནས་བརྟན་པ་རྣམས་ཀྱིས་རང་རང་གི་ཉེ་གནས་ཀྱི་ཚོགས་རྣམས་ལ་
བླང་དོར་གྱི་མིག་འབྱེད་པར་བྱེད་པའི་སོ་སོར་ཐར་པའི་མདོ་ཞེས་འདོན་པར་མཛད་པའི་
དཀའ་བའི་གནས་ལས་གླེང་སྟེ། བསླབ་བྱ་ཅུང་ཟད་ཅིག་བརྗོད་པ་ལ།
ཀླད་ཀྱི་དོན་དང་། གཞུང་གི་དོན་ཏོ། །
དང་པོ་ལ་གཉིས་ཏེ། ཚུལ་ཇི་ལྟར་དུ་བཤད་པ་དང་། མཚན་གྱི་དོན་ཏོ། །
དང་པོ་ནི། ཕུན་སུམ་ཚོགས་པ་ལྔའི་ཚུལ་དུ་བཤད་པ་དང་། བཤད་ཐབས་ཀྱི་ཡན་
ལག་ལྔའི་ཚུལ་དུ་བཤད་པའོ། །
དང་པོ་ལ་ལྔ་སྟེ། སྟོན་པ་དང་། ཆོས་དང་། དུས་དང་། གནས་དང་། འཁོར་རོ། །
_༢བ_དང་པོ་ལ། ཆོས་འདིའི་སྟོན་པ་ཕུན་ཚོགས་ནི། སངས་རྒྱས་དང་། ཉེ་བར་
97
འཁོར་དང་། ཆོས་ཀྱི་ཚོང་དཔོན་དང་། དྲི་མེད་བཤེས་གཉེན་ནོ། །
དེ་ལ་སངས་རྒྱས་ཀྱི་ཆེ་བའི་ཡོན་ཏན་ལ་གཞན་དོན་གྱི་དབང་དུ་བྱས་ནས། སྙན་
པའི་བ་དན། ཞེས་སོགས་དང་།
རང་དོན་དུ། སྡུག་བསྔལ་རྒྱ་མཚོ་གཏིང་མཐའ་མེད་བརྒལ་བ། །ཞེས་སོགས་ཀྱིས་
འགྲོ་བའི་གཙོ་བོར་གྱུར་པ། སྤངས་པ་དང་། ཡེ་ཤེས་ཀྱི་ཁྱད་པར་དུ་ཕྱེ་བ་དེའོ། །
ཉེ་བ་འཁོར་ཡང་སྤངས་པའི་ཡོན་ཏན་ནི། ལྷག་མ་བདུན། ལས་དང་སྐྱེ་བ་དང་ཉོན་
མོངས་པ་གསུམ་སྤངས་ཤིང་། རྟོགས་པ་ནི། གང་ཟག་གི་བདག་མེད་རྟོགས་ལ་དགྲ་
བཅོམ་པར་གྱུར་པའོ། །དེ་ཁོ་ནར་མ་ཟད་དགྲ་བཅོམ་གཞན་ལས་ཐུན་མོང་མིན་པའི་
འདུལ་བ་འཛིན་པའི་མཆོག་ཏུ་བསྔགས་པ་ཡིན་ནོ། །
འོ་ན་འདུལ་བ་འཛིན་པ་ལ་མཆོག་ཏུ་བྱེད་པའི་ཕན་ཡོན་ཅི་ཞེ་ན། བྱུང་བ་ཤེས་པ་
དང་། བཅས་པ་ཤེས་པ་དང་། རྗེས་སུ་བཅས་པ་ཤེས་པ་དང་། གནང་བ་ཤེས་པ་དང་།
བཀག་པ་ཤེས་པའི་ཕན་ཡོན་ཡོད་ལ།
ཕྱོགས་གང་ན་འདུལ་བ་འཛིན་པ་ཡོད་པ་དེ་ནི་སྡུག་བསྔལ་དང་ཉེས་པ་ཐམས་ཅད་
དང་བྲལ་ཞིང་བདེ་སྐྱིད་ཀྱི་འོད་དུ་འབར་བ་ཡིན་ཏེ།
བཅོམ་ལྡན་འདས་ཉིད་ཀྱིས་ཀྱང་།
ཕྱོགས་གང་ན་འདུལ་བ་འཛིན་པ་འཁོད་པ་དེ་ན་ང་ཐུགས་ལས་ཆུང་ངུར་
འཁོད་པས་ཆོག་གོ། །ཞེས་གསུངས་པ་དང་།
རྣམ་འབྱེད་ཀྱི་དབུར་།
ཇི་ལྟར་འདི་ན་ཤིང་རྩ་གཙོ་བོ་སྟེ། །
རྣམཔར་འཕེལ་དང་ཀུན་འཛིན་གཉིས་ཀྱི་གཞི། །
ཞེས་གསུངས་པས། འདུལ་བ་འཛིན་པ་ནི་ཡོན་ཏན་མཐའ་ཡས་པའི་བདག་ཉིད་
ཡིན་ནོ། །
སོར་མདོ་རིན་ཆེན་འབྱུང་གནས།
98
ཆོས་ཀྱི་ཚོང་དཔོན་ཡང་། སྒྲུབ་པའི་རྒྱུ་ཚུལ་_༣ན_ཁྲིམས་དང་ལྡན་ཅིང་། ཚུལ་
ཁྲིམས་རིན་པོ་ཆེ་ལ་ཕན་ཡོན་ཚེ་རབས་འདིར་མཐོང་བ་དང་མ་མཐོང་བའི་ཡོན་ཏན་གྱིཁྱད་
པར་དགུ་དཔེ་དང་བཅས་པ་དང་། སྟོན་པ་དང་འདྲ་བར་བསྟོད་པའི་སྡེབ་སྦྱོར་གྱི་
འབྲས་བུ་ཡི་རྟགས་ལས་མཁྱེན་རབ་ཀྱི་མཐུ་ཕུལ་དུ་བྱུང་བ་རྟོགས་པའོ། །
དྲི་མེད་བཤེས་གཉེན་ཀྱང་། སྒྲུབ་པའི་རྒྱུ་ཚུལ་ཁྲིམས་དང་ལྡན་ཅིང་། ཚུལ་ཁྲིམས་
ལའང་ཚོགས་ལམ་འབྲས་བུ་དང་བཅས་པ་ལ་རྙེད་པར་དཀའ་བ་ལས་རྙེད་པ་དང་། རྙེད་
པ་ལ་ནན་ཏན་དུ་བྱས་པའི་ཚུལ་གྱིས་བསྟོད་པ་ནི་སྡེབ་སྦྱོར་ལས་ཀྱང་མཁྱེན་པ་ཅན་དུ་
གྲུབ་བོ། །
ཆོས་ནི། སྐབས་འདིར་མཐའ་གཉིས་ལ་ཆགས་པའི་གཉེར་པོར་འདུལ་བའི་སྡེ་སྣོད་
དང་པོར་བཅས་པ་ལྔ་སྡེ་བཟང་པོ་ལ་ཤམ་ཐབས་ཟླུམ་པོར་བགོ་བར་བྱའོ། །ཞེས་པ་དང་།
བར་དུ་བཅས་པ་སངས་རྒྱས་ཀྱི་བསྟན་པ་ལ་སྐྱོན་བྱུང་བའི་དུས་སུ་བཅས་པ་དང་། ཐ་མར་
བཅས་པ་བསྟན་པ་ལ་སྐྱོན་བྱུང་ནས་བཅས་པ་རིམ་གསུམ་གསུངས་ཤིང་། དེ་ཉིད་ལས་ཉེ་
བར་འཁོར་གྱིས་སྤྱི་སྡོམ་རྣམས་བཏུས་ཤིང་། ཆོས་ཀྱི་ཚོང་དཔོན་གྱིས་སངས་རྒྱས་འདུལ་
བ་ནས། ཚོགས་དབུས་སྟོད་ཀྱི་བར་གྱི་ཚིགས་བཅད་དྲུག་དང་། དྲི་མེད་བཤེས་གཉེན་
གྱིས། སངས་རྒྱས། ཞེས་བྱ་བ་ནས། ཚོགས་ལམ་འབྲས་བུ་དང་བཅས་པ་བཞི་དང་། དགེསློང་ད
བང་དུལ། ཞེས་སོགས་ཚིགས་བཅད་ལྔ་སྟེ། དྲི་མེད་བཤེས་གཉེན་གྱིས་དང་།
མཆོད་བརྗོད་ཀྱི་ཚིགས་བཅད་གཉིས་དང་། བསྐལ་པ་བྱེ་བ་རྣམས་སུ་ཡང་། །ཞེས་པ་ལ་
སོགས་ཚིགས་བཅད་དྲུག་དང་། སྡོམ་གྱི་ཚིགས་སུ་བཅད་པ་རྣམས་དང་། སངས་རྒྱས་རྣམ་
_༣བ_གཟིགས་གཙུག་ཏོར་ཐམས་ཅད་སྐྱོབས། །ཅེས་པ་ལ་སོགས་སྟོན་པ་གང་གི་ལུང་
ཡིན་པའི་ཚིགས་བཅད་གསུམ་དང་། བརྩམ་པར་བྱ་ཞིང་། ཞེས་སོགས་ཚིགས་བཅད་
གཉིས་དང་། བསྔོ་བའི་ཚིགས་བཅད་གཅིག་སྟེ་ཉེ་བར་འཁོར་གྱིས་སོ། །
དུས་ཀྱི་དབང་དུ་ན། སངས་རྒྱས་ཀྱིས་སངས་རྒྱས་ནས་ཟླ་བ་གཉིས་སུ་ཆོས་མ་
ལྟུང་བ་སྡེ་ལྔ།
99
གསུངས་པ་ལ་ཚངས་པ་གཙུག་ཕུད་འཛིན་གྱིས་གསོལ་བ་བཏབ་སྟེ་ལྔ་སྡེ་བཟང་པོ་ལ་དང་
པོར་གསུངས་ནས་མྱ་ངན་ལས་འདའ་ཀ་ཡན་དུ་གསུངས་པ་དང་། ཉེ་བར་འཁོར་གྱིས། མྱ་
ངན་ལས་འདས་པའི་ཕྱི་ལོ་བཀའ་བསྡུ་བའི་ཚུལ་གྱིས་གསུངས། དགྲ་བཅོམ་པ་ཕྱི་མ་
གཉིས་ཀྱིས་ཀྱང་། དེ་བཞིན་གཤེགས་པ་ནོངས་པ་ནས་དུས་མི་རིང་བར་གསུངས་སོ། །
གནས་ནི། མཉན་ཡོད་དང་། ཝཱ་ར་ཎ་སའི་དང་། ཙམ་པ་ཀ་དང་། རྒྱལ་པོའི་ཁབ་
དང་། ཡངས་པ་ཅན་དང་། སེར་སྐྱའོ། །
ཉེ་བ་འཁོར་གྱིས་ནི་ནྱ་གྲོ་དྷའི་ཕུགཆོས་ཀྱི་ཚོང་དཔོན་དང་དྲི་མེད་བཤེས་གཉེན་
གྱིས་ནི་ཡུལ་དབུས་ཀྱི་གནས་ཕུན་སུམ་ཚོགས་པར་གསུངས་སོ། །
འཁོར་ནི། དེ་བཞིན་གཤེགས་པ་ལྔ་སྡེ་ནས་བཟུང་སྟེ་དག་པ་བ་དང་། བཟང་སྦྱིན་
ལ་སོགས་མ་དག་པ་འདྲེས་མ་ལའོ། །ཉེ་བ་འཁོར་གྱིས་ནི་དགྲ་བཅོམ་པ་ལྔ་བརྒྱ་སྟེ་དག་
པའི་ཡུལ་ལའོ། །དགྲ་བཅོམ་པ་གཉིས་ཀྱིས་ཀྱང་རབ་ཏུ་བྱུང་བའི་ཚོགས་ལ་གསུངས་པའོ།།
གཉིས་པ་བཤད་ཐབས་ཀྱི་ཡན་ལག་ལྔའི་ཚུལ་གྱིས་བཤད་པ་ལ།
སློབ་དཔོན་དབྱིག་གཉེན་གྱིས།
དགོས་པ་བསྡུས་པའི་དོན་བཅས་དང་། །
ཚིག་དོན་བཅས་དང་མཚམས་སྦྱར་བཅས། །_༤ན_
བརྒལ་ལན་བཅས་ཏེ་བསྙད་པར་བྱ། །
ཞེས་གསུངས་པ་ལྟར། དགོས་པ་ནི། མདོ་འདིས་ལུས་དབང་ཤེས་རབ་སྨིན་པ་
གསུམ་ལྡན། ཉོན་མོངས་པ་དང་ལས་དང་སྐྱེ་བའི་སྒྲིབ་པ་གསུམ་ཤས་ཆུང་བའི་གང་ཟག་
གིས་སྤོང་བ་བདུན་འཁོར་དང་བཅས་པའི་ཚུལ་ཁྲིམས་ལ་བདེན་པར་རྟོགས་པའོ། །
བསྡུས་པའི་དོན་ནི། བསྟན་བཅོས་དང་སྤྱིའི་ཁོང་ན་གནས་པའི་བརྗོད་བྱ་མི་གསལ་
བ་ཁ་བསྐངས་ནས་བཤད་པ་དང་། བསྟན་བཅོས་རང་གི་བསྡུས་དོན་ཚིག་རིམ་དུ་བཤད་
པ་གཉིས་ལས།
སོར་མདོ་རིན་ཆེན་འབྱུང་གནས།
100
དང་པོ་ལ། སྡོམ་པ་མ་ཐོབ་པ་འཐོབ་བྱེད། ཐོབ་པ་སྲུང་བར་བྱེད་པ། ཉམས་ནས་
ཕྱིར་བཅོས་པའི་ཐབས་དང་གསུམ་ཡིན་ལ།
དེ་གསུམ་གྱིས་ནི་འདུལ་བའི་སྡེ་སྣོད་མཐའ་དག་བསྡུས་ཏེ། སོ་ཐར་གྱི་སྡོམ་པ་ནི་
ཡང་དག་པར་བླངས་པ་བརྡ་ལས་བྱུང་བ་ཡིན་གྱི། དེ་ཡང་ཉི་ཤུར་ལོན་ཅིང་། ལོན་པར་ཁོ་
ནར་མ་ཟད། མཐུན་པའི་རྐྱེན་གང་ལས་ནོད་པའི་ཡུལ་མཁན་པོ་ལ་སོགས་མངོན་གྱུར་རྣམ་
པ་བཅུ་སྟེ། རྟེན་ལུས་ཕུན་སུམ་ཚོགས་པ་དང་། ཆོ་ག་སྦྱོར་དངོས་རྗེས་གསུམ་ཚང་།
འགལ་རྐྱེན་བར་ཆད་ཀྱི་ཆོས་མཚམས་མེད་པ་ལ་སོགས་པ་དང་བྲལ་བ་ཞིག་དགོས་སོ།
ཐོབ་ནས་བསྲུང་བའི་ཚུལ་ལ་ལྔ་སྟེ། གང་ཟག་གཞན་ལ་བརྟེན་པ་དང་། རང་གི་
བསམ་པ་ཕུན་སུམ་ཚོགས་པ་དང་། མི་མཐུན་པ་ངོ་ཤེས་པ་དང་། བསླབ་པ་ཡོངས་སུ་
སྦྱངས་པའི་སྒོ་ནས། བདེ་བར་གནས་པའི་རྐྱེན་བརྟེན་པ་ལས་བསྲུང་པའོ། །
དེ་ཡང་དང་པོ་ནི། གནས་ལ་གནས་ཤིང་ཞུ་བ་དང་། ཆད་པ་_༤བ_གཅོད་པའི་ཚུལ་
ཏེ། འཕགས་པ་རྣམས་ནི་མཐོང་ན་བདེ། །ཞེས་པ་དང་། གྲོགས་བཟང་ཤིན་ཏུ་རྙེད་པར་
དཀའ། །ཞེས་པས་བསྟན་ཏོ། །
གཉིས་པ་ལ། སྡིག་པ་མི་དགེ་བ་ལ་འཇུག་པ་རང་ངོས་ནས་ངོ་ཚ་ཞིང་། གཞན་ངོས་
ནས་འཇིག་རྟེན་ལྷ་དང་བཅས་པས་ཁྲེལ་ཡོད་པར་བསྲུང་བའི་ཕྱིར། གཉེན་པོ་མི་བརྗེད་
པའི་དྲན་པ་དང་། འཕྲལ་དུ་བྱ་ར་བྱེད་བཞིན་པའི་ཤེས་རབ་དང་། སྒོ་དུ་མ་ནས་བག་ཡོད་
པའམ། བག་ཟ་བ་དང་བཅས་ཏེ་ལྟུང་བའི་ཕྱོགས་ལ་གཡང་ཟ་བའི་བློ་ནར་མ་དང་བཅས་
པའོ། །
གསུམ་པ་ནི། སྡོམ་པ་གཏོང་བྱེད་ཀྱི་རྒྱུ་གང་ཡིན་པ་དང་། བྱང་ཆུབ་སྒྲུབ་ནུས་ཀྱི་
སྡོམ་པ་རྨས་བྱེད་ཀྱི་རྒྱུ་གང་ཡིན་པ་དང་། སེམས་རབ་དྭངས་ཀྱི་ཏིང་ངེ་འཛིན་ལ་བར་ཆད་
བྱེད་པ་གང་ཡིན་པའི་རྒྱུ་གང་ཡིན་རྣམ་ངོ་ཤེས་པར་བྱས་ཏེ་སྤོང་བའོ། །
བཞི་པ་ནི། ཟླ་བ་ཕྱེད་ཕྱེད་ཅིང་ལྟུང་བས་དག་པར་ཁས་ལེན་པའི་གསོ་སྦྱོང་དང་།
ལྟུང་བ་སྡེ་ལྔ།
101
དབྱར་དགག་ལ་སོགས་པས་རྒྱུད་དག་པར་བཅོས་པའོ། །
ལྔ་པ་ནི། གོས་ལ་བརྟེན་པ་གོས་ལས་གྱུར་པའི་ལྟུང་བྱ་སུམ་ཅུ་སོ་དྲུགཟས་ལ་
བརྟེན་ཏེ་ཟས་ལས་གྱུར་པའི་ལྟུང་བ་ཉེར་གཉིས། སྣོད་སྤྱད་ལ་བརྟེན་ཏེ་ལྷུང་བཟེད་འཆང་
སློང་ཁབ་རལ་ཏེ་གསུམ། གནས་ཁང་གནས་མལ་ལ་བརྟེན་པའི་ཁང་པ་ཁང་ཆེན་སོགས་
བཅུ་གསུམ་སྟེ་ལོངས་སྤྱོད་པ་མཐའ་གཉིས་ཀྱི་དུབ་པ་བསལ་བའི་ཚུལ་གྱིས་སོ། །
གསུམ་པ་ཉམས་པ་ཕྱིར་བཅོས་ལ་བསམ་པ་ནི། འགྱོད་ནས་སྡོམ་པ་འཆོས་པར་
འདོད་པ་མྱང་འདས་ཀྱི་བསམ་པ་དང་ལྡན་པའོ། །
སྦྱོར་བ་ནི། བཤགས་_༥ན_པའི་ཚུལ་ལས་ཀྱི་ཆོ་ག་ནས་འབྱུང་བཞིན་བྱའོ། །
བསྡུས་དོན་གཉིས་པ་ནི། མདོ་འདི་སྤྱི་དང་བྱེ་བྲག་གི་སྡོམ་རྣམས་ཡིན་ལ།
ཚིག་དོན་ནི། འོག་ནས་འཆད་པར་འགྱུར་ཞིང་།
མཚམས་སྦྱར་ནི། གསོ་བ་དང་རྣམ་པར་བཞག་པ་ལ་སོགས་པས་གླེང་བསླང་བའོ།།
བརྒལ་ལན་ནི། རང་རང་གི་སྐབས་བབས་ཀྱིས་འཆད་མོད་ཀྱང་། མདོ་འདི་བསྒྲུབ་
པའི་བསྟན་བཅོས་ཤས་ཆེ་བས་བརྒལ་ལེན་གྱི་སྤྲོས་པ་ཆེ་བ་མེད་དོ། །
གཉིས་པ་མཚན་གྱི་དོན་ནི།
རྒྱ་གར་སྐད་དུ་། པྲ་ཏི་མོཀྵ་སཱུ་ཏྲ། བོད་སྐད་དུ། སོ་སོར་ཐར་པའི་མདོ།
ཞེས་བྱ་བ་ཡིན་པ་ལ་དཀའ་བའི་གནས་ཁོང་ནས་བསླངས་ཏེ་བརྗོད་པར་བྱ་སྟེ།
དེ་ཡང་སོ་སོར་ཐར་པ་ལ། བརྗོད་བྱ་དོན་གྱི་དང་། རྗོད་བྱེད་སྒྲའི་གཉིས་ལས།
དང་པོ་ལ། རྒྱུ་གང་ལས་སྐྱེ་བ་འདི་ཤེས་དགོས་ཏེ།
དེ་ཡང་སྡེ་པའི་ལུགས་ལ། འདུས་བྱས་ཀྱི་དངོས་པོ་བསྐྱེད་པ་ལ། རྒྱུ་དྲུགརྐྱེན་
བཞི། འབྲས་བུ་ལྔ་ལས་བསྐྱེད་དགོས་ཏེ།
གྲུབ་མཐའ་ལས།
བྱེད་རྒྱུ་ལྷན་ཅིག་འབྱུང་བ་དང་། །
སོར་མདོ་རིན་ཆེན་འབྱུང་གནས།
102
སྐལ་མཉམ་མཚུངས་པར་ལྡན་པ་དང་།
ཀུན་ཏུ་འགྲོ་དང་རྣམ་སྨིན་དང་། །
རྒྱུ་ནི་རྣམ་པ་དྲུག་ཏུ་འདོད། །1
ཅེས་འབྱུང་བས། རྣམ་སྨིན་ལས་སྡོམ་པ་མི་སྐྱེ་སྟེ། སྡོམ་པའི་སྐྱེ་རྒྱུ་ལས་རྣམ་སྨིན་གྱི་
མཚན་ཉིད་མ་ཚང་སྟེ།
རྣམ་སྨིན་རྒྱུ་ནི་མི་དགེ་དང་། །
དགེ་བ་ཟག་བཅས་རྣམ་ཁོ་ན། །2
ཞེས་བཤད་ཅིང་། དུས་སྐྱེ་བ་གཅིག་གི་ཕྱི་ནས་འགྲུབ་པར་བཤད་པ་ལ། སྡོམ་པ་
དགེ་བ་ཡིན་པ་དང་། ཀུན་འགྲོ་ལས་ཀྱང་མི་སྐྱེ་སྟེ། སྡོམ་པ་ལ་ཀུན་འགྲོའི་མཚན་ཉིད་མེད་
དེ། དེའི་མཚན་ཉིད།
ཀུན་འགྲོ་ཞེས་བྱ་ཉོན་_༥བ_མོངས་ཅན། །3ཞེས་དང་།
མཚུངས་ལྡན་ལས་ཀྱང་སྡོམ་པ་མི་སྐྱེ་སྟེ། དེའི་མཚན་ཉིད་མེད་པས། དེའི་མཚན་
ཉིད་ནི།
སེམས་བྱུང་རྟེན་མཚུངས་ཅན་རྣམས་སོ། །4
ཞེས་འབྱུང་བས། བྱེ་སྨྲས་སྡོམ་པ་གཟུགས་སུ་འདོད་པའི་ཕྱིར་མི་འཐད་དོ། །
སྐབས་འདིར་རྒྱུ་གསུམ་སྟེ། སྐལ་མཉམ་གྱི་རྒྱུ་ནི་སྔ་མ་ལས། ཕྱི་མ་རིགས་མཐུན་
གསར་དུ་སྐྱེ་བ་སྟེ།
སྐལ་མཉམ་རྒྱུ་ནི་འདྲ་བའོ། །5ཞེས་དང་།
ལྷན་ཅིག་འབྱུང་བའི་རྒྱུ་ནི། འབྱུང་བ་རྙིང་པ་བཞི་ཚན་བདུན་བདུན་གྱིས་གསར་པ་
བཞི་ཚན་བདུན་མདུང་ཁྱིམ་གྱི་ཚུལ་དུ་བསྐྱེད་དེ། འདུས་བྱས་མཚན་ཉིད་བཞི་ལྡན་དུ་སྐྱེ་
བར་བྱེད་ལ།
ལྟུང་བ་སྡེ་ལྔ།
103
1 2 3 4 5
མངོན་པ་མཛོད། གནས་གཉིས་པ་དབང་པོ་བསྟན་པ།
བྱེད་པའི་རྒྱུ་ལས་ཀྱང་སྐྱེ་སྟེ། འདི་ལ་གཉིས། བྱེད་རྒྱུ་བྱེད་པས་སྟོང་སྟེ་གེགས་མ་
བྱས་པ་ཙམ་དང་། བྱེད་པ་དང་བཅས་པ་ལ་ཡང་གསུམ་སྟེ།
དང་པོ་ནི། སྡོམ་པ་རྒྱུད་ལ་སྐྱེད་པར་བྱེད་པའི་གཞི་རྟེན་སྐད་ཅིག་གཉིས་པ་ཕན་
ཆད་ཀྱི་རྒྱུན་གནས་པར་བྱེད་པ་འབྱུང་བ་རྒྱུར་གྱུར་པ་དང་།
གཉིས་པ་ནི། སྡོམ་པ་སྐྱེ་བ་ལ་སྐད་ཅིག་དུ་མས་བར་དུ་ཆོད་པའི་གནས་སྐབས་རྒྱུ་
དང་། སྐད་ཅིག་ཕྱི་མ་ལ་སྐྱེ་བའི་སྔ་མའི་གནས་སྐབས་ལ་དུས་ཀྱི་ཀུན་སློང་སྟེ་སེམས་པ་
རྒྱུར་གྱུར་པ་དང་།
གསུམ་པ་ནི། རང་དང་གཞན་གྱི་རིག་བྱེད་རྒྱུར་གྱུར་པའོ། །
རིག་བྱེད་ལ་ཡང་རང་གི་ལུས་རྟགས་བསམ་པ་ཕུན་ཚོགས་སྔ་མ་སྔོན་སོང་། གཞན་
གྱི་རིག་བྱེད་ནི་མཁན་སློབ་དགེ་འདུན་མཚན་ལྡན་གྱིས་ཁྱད་པར་དུས་བྱས་པའོ། །
རྐྱེན་ནི། བྱེ་སྨྲའི་ལུགས་ལ། རྒྱུ་ཡང་ཡིན། རྐྱེན་ཡང་ཡིན་པར་མི་འགལ་བས།
སྐལ་མཉམ། མཚུངས་ལྡན། ལྷན་ཅིག་འབྱུང་བའི་རྒྱུ་གསུམ་པོ་དེ་རྐྱེན་གཅིག་ཏུ་བྱས་པ་
དང་། _༦ན_བྱེད་རྒྱུ་བདག་པོའི་རྐྱེན་དུ་བྱས་པས། རྒྱུ་ཞེས་བྱ་བ་རྒྱུ་ལྔ་སྟེ།
བྱེད་རྒྱུ་ཞེས་བྱ་བདག་པོར་བཤད། །1ཅེས་པ།
རྐྱེན་ནི། གཉིས་ལས་སོ། །
འབྲས་བུ་ལྔ་ལ་བྱེད་འབྲས་སུ་འདོད་དེ།
གང་གི་སྟོབས་ཀྱིས་གང་སྐྱེ་བ། །
འབྲས་དེ་སྐྱེས་བུ་བྱེད་ལས་སྐྱེས། །2ཞེས་པའོ། །
འོ་ན་སོ་ཐར་གྱི་སྡོམ་པ་རང་གི་ངོ་བོ་ནི། གཞན་ལ་གནོད་པ་གཞི་བཅས་ལས་
བཟློག་པ་སྟེ། དེ་ཡང་བྱེ་སྨྲ་ལྟར་ན། རྣམ་རིག་བྱེད་མིན་གྱི་གཟུགས་བསྟན་མེད་ཐོགས་
སོར་མདོ་རིན་ཆེན་འབྱུང་གནས།
104
1 2
མངོན་པ་མཛོད། གནས་གཉིས་པ་དབང་པོ་བསྟན་པ།
མེད་ཆོས་ཀྱི་སྐྱེ་མཆེད་དང་ཆོས་ཀྱི་ཁམས་སུ་བསྡུ་ཞིང་།
ཇི་སྐད་དུ།
སྡོམ་དང་སྡོམ་པ་མིན་དང་གཞན། །1ཅེས་དང་།
གཡེང་དང་སེམས་མེད་པ་ཡི་ཡང་། །
དགེ་དང་མི་དགེ་རྗེས་འབྲེལ་གང་། །
འབྱུང་བ་ཆེ་རྣམས་རྒྱུར་བྱས་པ། །
དེ་ནི་རྣམ་རིག་བྱེད་མིན་བརྗོད། །2ཅེས་སོ། །
མོད་སྡེ་པས་སྤོང་སེམས་དགེ་བར་འདོད། སེམས་ཙམ་པས་སྤོང་སེམས་དགེ་བ་ས་
བོན་དང་བཅས་པར་འདོད། སོ་ཐར་གྱི་སྡོམ་པ་དེ་ལ་མིང་དུ་དབྱེ་བ་བརྒྱད་དེ། འཁོར་རྣམ་
པ་བཞི་ནི། ཁྱིམ་པའི་ཕྱོགས་ཀྱི་དགེ་བསྙེན་ཕ་མ་གཉིས། རབ་ཏུ་བྱུང་བའི་ཕྱོགས་ཀྱི་དགེསློང་
ཕ་མ་གཉིས་སོ། མིང་བསྙེན་གནས་དགེ་བསྙེན་ཕ་མ་གཉིས། དགེ་ཚུལ་ཕ་མ་གཉིས།
དགེ་སློབ་མ། དགེ་སློང་ཕ་མ་གཉིས་སོ། །
རྫས་སུ་རྣམ་པ་བཞི་སྟེ། དགེ་ཚུལ། དགེ་སློང་། དགེ་བསྙེན། བསྙེན་གནས་ཏེ་བཞི།
དགེ་སློང་མཚན་འགྱུར་ན་དགེ་སློང་མ་ཞེས་འཕོ། དགེ་ཚུལ་མ་དང་དགེ་སློང་མ་མཚན་
འགྱུར་ན་དགེ་ཚུལ་དང་དགེ་སློང་ཞེས་མིང་འཕོ་སྟེ།
ཇི་སྐད་དུ།3
སོ་སོར་ཐར་ཞེས་བྱ་རྣམ་བརྒྱད། །
རྫས་སུ་རྣམ་པ་བཞི་ཡིན་_༦བ_ཏེ། །
མཚན་ལས་མིང་ནི་འཕོ་བའི་ཕྱིར། །
ཐ་དད་དེ་དག་འགལ་བ་མེད། །ཅེས་སོ།
ལྟུང་བ་སྡེ་ལྔ།
105
1 3
མངོན་པ་མཛོད། གནས་བཞི་པ་ལས་བསྟན་པ།
2
མངོན་པ་མཛོད། གནས་དང་པོ་ཁམས་བསྟན་པ།
བསྙེན་གནས་ནི་ཉིན་ཞག་གཅིག་པ་སྟེ། དགེ་ཚུལ་གྱི་བསླབ་པ་བཅུའི་སྟེང་ནས་
གསེར་དངུལ་ལེན་སློང་ཕྲིས་ནས་གར་སོགས་ཕྲེང་སོགས་གཅིག་ཏུ་བྱས་པའོ། །
དགེ་བསྙེན་ནས་རྫོགས་པའི་བར་ནི་ཇི་སྲིད་འཚོ་བའི་སྟེ། དགེ་བསྙེན་ལ་ཡང་རྣམ་
གྲངས་དྲུག་གམ་བདུན་ཏེ། སྐྱབས་གསུམ་འཛིན་པའི་དགེ་བསྙེན་དང་། སྣ་གཅིག་སྤྱོད་པ་
སྲོད་གཅོད་ལྟ་བུ་སྤོང་བ། སྣ་འགའ་སྤྱོད་པ་དེའི་སྟེང་དུ་མ་བྱིན་པ་ལེན་པ་སྤོང་བ་ལྟ་བུ།
ཕལ་ཆེར་སྤྱོད་པ་དེའི་སྟེང་དུ་འདོད་ལོག་སྤང་བ་ལྟ་བུ། དེའི་སྟེང་དུ་ཆང་སྤོང་བ་ཡོངས་སུ་
རྫོགས་པ། མི་ཚངས་སྤྱོད་རིལ་གྱིས་སྤང་བ་ཚངས་སྤྱོད་ཀྱི་དགེ་བསྙེན་ཏེ་དྲུག་པོ་འདི་བྱེ་སྨྲ་
དང་ཐུན་མོང་ལ་བསྙེན་གནས་ཡན་ལག་བརྒྱད་ཇི་སྲིད་འཚོ་བའི་བར་དུ་བསྲུང་བ་གོ་མིའི་
དགེ་བསྙེན་ཞེས་མདོ་སྡེ་པ་ཟེར། རབ་བྱུང་ལ་རྩ་བཞི་ཡན་ལག་དྲུག་ཕྱོགས་མཐུན་དང་
བཅས་པ་བསྲུང་བ་དགེ་ཚུལ་ཕ་མ། དེའི་ཁར་ལོ་གཉིས་སུ་རྩ་བའི་ཆོས་དྲུག་དང་། རྗེས་
མཐུན་གྱི་ཆོས་དྲུག་སྟེ། བཅུ་གཉིས་སྤངས་པས་དགེ་སློབ་མའི་བསླབ་པ། ཁྲིམས་ཉིས་
བརྒྱ་ལྔ་བཅུ་ཆ་ལག་དང་བཅས་པ་སྤོང་བ་བསྙེན་པར་རྫོགས་པའོ། །
བྱེད་ལས་ནི། མི་མཐུན་ཕྱོགས་སྤོང་བར་བྱེད་པའི་ཆུ་ལོན་ཏོ། །
སྒྲ་བཤད་པ་ནི། པྲ་ཏི་སོ་སོ་ལ་འཇུག་པ་ནི། རྒྱུད་སོ་སོ་བ་ཐ་དད་པར་སོ་སོ་ཐར་
ཞེས་པའམ། པྲ་ཐ་མ་ཞེས་པ་དང་པོ་ལ་འཇུག་པས་བརྗོད་པ་གསུམ་གྱི་མཐར་དང་། དང་
པོར་སྡོམ་པ་ཐོབ་པས་དང་པོར་ཐར་པ་བྱས་_༧ན_པའམ། ཨུ་པ་པྲ་ཏི་ཐབས་ཀྱི་དོན་ཏེ་
ཐར་པའི་ཐབས་ཞེས་བྱ་བར་སྦྲེལ་བ་ཡིན་ནོ། །
ཞར་ལ་འགྱུར་ཕྱག་གིས།
ཐམས་ཅད་མཁྱེན་པ་ལ་ཕྱག་འཚལ་ལོ། །ཞེས་སྨྲས་སོ། །
གཉིས་པ་ནི། མིང་ཚིག་ཡི་གེའི་ཚོགས་སུ་སྣང་བའི་ལུང་སྡེ་བཞི་འགྲེལ་པ་དང་
བཅས་པའོ། །
གཉིས་པ་གཞུང་དོན་ལ། མཆོད་པར་བརྗོད་ཅིང་བཤད་པར་དམ་བཅའ་བ་ལ། དེ་
སོར་མདོ་རིན་ཆེན་འབྱུང་གནས།
106
བཞིན་གཤེགས་པ་རྒྱུའི་དུས་སུ་བསྙེན་པ་ནི་བྱང་ཆུབ་སེམས་གཉིས་སུ་བསྐལ་པ་གྲངས་
མེད་གསུམ་དུ་བསགས་སྦྱང་གི་ཕུལ་དུ་ཕྱིན་ལ། འབྲས་བུའི་དུས་ཀྱི་བསྙེན་པའི་སྐུ་གསུམ་
ཡེ་ཤེས་གཉིས་དང་བཅས་བརྙེད་ལ། བ་དན་ནི་ཕུར་ཞིང་མངོན་པར་གསལ་བའི་དཔེ་སྟེ།
མངོན་མཐོ་ངེས་ལེགས་གསལ་བར་བྱེད་པའོ། །དེ་འཇིག་རྟེན་གསུམ་དུ་གྲགས་པའོ། །འོ་
ན་གཟུགས་མེད་དུ་ཅི་ལྟར་གྲགས་སྙམ་ན། གཟུགས་མེད་པའི་སྐྱེ་མཆེད་ནི་མངོན་པར་
ཤེས་པའི་ས་པ་ཡིན་པས་སངས་རྒྱས་ལ་སངས་རྒྱས་སུ་འདུ་ཤེས་པ་ཡིན་ནོ། །དམ་པ་དེ་
ཀུན་མཁྱེན་ཡིན་ལ། དེ་ཉིད་སྒྲུབ་པར་བྱེད་པའི་ཆོས་ནི། བདེན་པ་བཞི་མངོན་པར་རྟོགས་
པ་དང་། དེའི་ཐབས་ནི་སྒྲ་སྟེ་སེང་གེ་ནི་འཇིགས་པ་མེད་པ་བཞིན་དུ་མུ་སྟེགས་བྱེད་ཀྱིཕྱོགས་འ
བྱེད་པར་བྱེད་ཅིང་གདུལ་བྱ་རྣམས་སྡུད་པར་བྱེད་པའི་སྒྲ་སྒྲོག་པར་མཛད་ལ།
མཁྱེན་པ་ཕུན་ཚོགས་ཐམས་ཅད་མཁྱེན་ཅིང་། ཐུགས་རྗེ་ཕུན་ཚོགས་དཀོན་མཆོག་གསུམ་
གྱི་མཛོད་དམ་གཏེར་བརྙེས་པ་སྟེ། འབྲས་བུའི་ཁྱད་པར་ཕུན་ཚོགས་དེ་བཞིན་གཤེགས་
པའི་ཞབས་ལ་ཚངས་པའི་དབང་པོ་ནི་སྤྱི་ཕུད་ཀྱི་བདག་པོ་སྟེ། དེས་ཀྱང་གཙུག་གི་ནོར་
བུས་གཏུག་པ་ཡིན་_༧བ_ནོ། །
སྤང་བའི་ཁྱད་པར་ནི། སྡུག་བསྔལ་གསུམ་གྱི་རྒྱ་མཚོ་གཏིང་མཐའ་མེད་པ་ལས་
བརྒལ་བ་ཡིན་ཏེ། ཡེ་ཤེས་ཀྱི་ཁྱད་པར་འགྲོ་བ་རིགས་དྲུག་གིས་བསྡུས་པའི་གཙོ་བོ་སྟེ།
སྐྱབས་གནས་དེ་ལ་སྤྱི་བོས་ཕྱག་འཚལ་ཏེ། ཐམས་ཅད་མཁྱེན་པ་ཐོབ་པའི་ཐབས་སུ་གྱུར་
པའི་བསླབ་གཞི་ལུང་སྡེ་བཞི་ནི་དཀོན་མཆོག་གསུམ་འབྱུང་བའི་སྣོད་ཡིན་པའི་ཕྱིར་ན།
སྡིག་པ་མི་དགེ་བ་ལས་རིང་དུ་འཕགས་པའི་ཚོགས་ཀྱིས་དབུས་སུ་དབྱེ་བར་བྱའོ། །
དེ་ལྟར་དབྱེ་བ་བྱས་པ་ལས། དང་པོ་སོ་སོ་ཐར་པ་ལ་བསྟོད་པ་ནི། མཐོང་ཆོས་ཀྱི་
ཕན་ཡོན་ལ་བལྟོས་ཏེ་བསྟོད་པ་ལ་ལྔ་ལས། སངས་རྒྱས་ཀྱིས་བཤད་པའི་འདུལ་བ་ནི།
རི་བོ་གངས་ཅན་གྱི་ཞོལ་གྱི་མཚོ་མ་དྲོས་པ་དང་སྟེ། གཏིང་མཐའ་མེད་པ་ཐམས་ཅད་ཀྱི་
ཚུལ་ཁྲིམས་ཀྱི་གཞིའི་གནས་བརྗོད་པའི་སྙིང་དང་ཞེས་པ་ནི་ས་བོན་དང་རྩ་བ་ཡིན་ལ།
ལྟུང་བ་སྡེ་ལྔ།
107
སྙིང་པོ་ནི་མི་འགྱུར་བའི་དོན་གྱིས་ན་སོ་སོར་ཐར་པ་འདི་ཡིན་ནོ། །སོ་སོར་ཐར་པ་འདི་ནི་
དམ་ཆོས་ཀྱི་རྒྱལ་པོ་སངས་རྒྱས་ཉིད་དེ། འདི་ཉིད་ཀྱི་ཤུལ་གང་དུ་ཆས་པར་གཅེས་སྤྲས་
བྱས་པས་དེར་ཡན་ལག་བཅུ་གཉིས་ཚུལ་ཁྲིམས་དང་བཅས་པའི་ཆོས་ཀུན་ཀྱི་ནི་བློན་པོ་
དང་འདྲ་བ་འདྲེན་པའི་མཆོག་ཏུ་གྱུར་ལ། སོ་སོར་ཐར་པ་འདི་ནི་དགེ་སློང་རྣམས་ཀྱི་ཚོང་
པའི་ཚོགས་ཀྱིས་ཐོབ་པར་འགྱུར་བའི་མྱང་འདས་ཀྱི་ནོར་བུ་ཉོ་བར་བྱེད་པ་ཡི་ཟོང་ནི་ཚུལ་
ཁྲིམས་སྔོན་དུ་འགྲོ་བའི་བསླབ་པ་གསུམ་སྟེ། དེ་ཡང་བསླབ་པ་ཕྱི་མ་གཉིས་བཞག་པའི་
གནས་ཀྱི་ཚོང་ཁང་ཆེན་མོ་ནི་བསླབ་པ་སྔ་མ་ཡིན་ནོ། །ཚུལ་ཁྲིམས་འཆལ་བས་ཏེ་ཉོན་
མོངས་པས་ཟིན་པ་རྣམས་ཀྱི་སྦྲུལ་གྱི་དུག་དང་འདྲ་བའི་གདུག་པ་རྣམ་པར་_༨ན_སེལ་
བའི་སྨན་ནི་སོ་ཐར་འདི་ཡིན་ནོ། །སོ་སོར་ཐར་པ་འདི་ནི་གླང་པོ་ཆེ་གཞོན་ནུ་ལང་ཚོས་
མྱོས་པའི་ཆགས་པས་སེམས་ཕྱིན་ཅི་ལོག་ཏུ་རྣམ་པར་འཕྲུལ་པ་འདུལ་བར་བྱེད་པ་རྐང་
གཉིས་གཞོན་ནུ་ནི་མི་སྟེ། ལྕགས་ཀྱུ་དང་བཅས་ནས་སྣ་ཞགས་ནས་འཛིན་པར་བྱེད་པ་ལྟ་
བུའོ། །
མ་མཐོང་བའི་ཕན་ཡོན་ནི། རྒྱ་མཚོ་དུག་ཅན་ལས་ཟབ་པའི་འཁོར་བ་ལས་སྒྲོལ་
བའི་བསྒྲལ་ཐབས་གཟིངས་ལྟ་བུ་ནི་སོ་སོར་ཐར་པ་ཡིན་ནོ། །འདི་ནི་བཟང་འགྲོ་སྟེ་བདེ་
འགྲོར་འགྲོ་བའི་རེ་བ་སྟེ་གདོན་མི་ཟ་བར་ཆུ་ལོན་གྱི་ཟམ་པ་ཡིན་ནོ། །སོ་ཐར་འདི་ནི་
མཐོང་སྒོམ་གྱི་སྤང་བྱའི་ཉོན་མོངས་པ་ཕམ་པར་བྱེད་པའི་ལམ་སྐད་ཅིག་བཅུ་དྲུག་སོགས་
དེ་ཉིད་རྒྱལ་པོ་དང་འདྲ་བར་རྒྱུད་ལ་འདྲེན་པར་བྱེད་པའི་མཆོག་སོ་སོར་ཐར་པའོ། །སོ་
ཐར་འདི་ནི་ཐར་པའི་གྲོང་དུ་འཇུག་པའི་ཐེམ་སྐས་ཀྱི་གཞི་དང་འདྲ་བར་གནས་པའོ། །
སྟོན་པ་དང་འདྲ་བར་བསྟོད་པ་ནི།
ང་ནི་མྱ་ངན་འདས་གྱུར་ནས། །འདི་ནི་ཁྱོད་ཀྱི་སྟོན་པའོ། །ཞེས། རང་བྱུང་སངས་
རྒྱས་ཉིད་ཀྱིས་གུས་པ་དང་བཅས་པར་ནན་ཏན་དུ་དགེ་སློང་གི་ཚོགས་རྣམས་ཀྱི་མདུན་དུ་
མངོན་སུམ་དུ་བསྟོད་ལ། དེའི་ཕྱིར་ཡང་འདིར་བསྟོད་པ་ཡིན་ནོ། །
སོར་མདོ་རིན་ཆེན་འབྱུང་གནས།
108
འོ་ན་མདོ་ལས། ཟག་པ་མེད་པའི་ལམ་རྒྱུད་ལ་བརྟེན་ནས་མྱང་འདས་ཐོབ་པར་
གསུངས་པ་དང་། སོ་ཐར་ལ་བརྟེན་ནས་ཐོབ་པར་གསུངས་པ་འགལ་ཅེ་ན། ཉེས་པ་མེད་
དེ། ཟག་མེད་ཀྱི་ལམ་ནི་དངོས་སུ་བརྟེན་ནས་དང་། སོ་ཐར་ནི་རྒྱུད་ལ་བརྟེན་ཏེ་མྱང་
འདས་ཐོབ་པར་གསུངས་པས་མི་འགལ་_༨བ_བ་ཡིན་ནོ། །
ཚོགས་ལམ་འབྲས་བུ་དང་བཅས་བ་སྟོན་པར་བྱེད་པ་ལ། དེ་ཡང་དང་པོ་རྙེད་དཀའ་
བ་ལས།
དང་པོ་གཞན་འབྱོར་གྱི་སྒོ་ནས་རྙེད་དཀའ་བ་ནི།
སངས་རྒྱས་ཤེས་བྱའི་སྒྲ་འདི་ཡང་། །
འཇིག་རྟེན་དག་ན་རབ་ཏུ་དཀོན། །ཞེས་དང་།
གཉིས་པ་རང་འབྱོར་གྱི་རྙེད་དཀའ་ནི།
མི་ཉིད་རྙེད་པར་ཤིན་ཏུ་དཀའ། །ཞེས་དང་།
གསུམ་པ་དགེ་བའི་ཆོས་ལ་རྙེད་པར་དཀའ་བ་ནི།
རབ་ཏུ་བྱུང་བའང་ཤིན་ཏུ་དཀོན། །ཞེས་དང་།
བཞི་པ་ཚུལ་ཁྲིམས་ཀྱི་སྡོམ་པ་ལ་སོགས་པ་ལྔ་རྙེད་པར་དཀའ་བ་ནི།
དེ་བཞིན་རབ་ཏུ་བྱུང་རྣམས་ཀྱང་། །
ཚུལ་ཁྲིམས་ཕུན་སུམ་ཚོགས་རབ་དཀོན། །ཞེས་པ་སྟེ།
ཚུལ་ཁྲིམས་ཀྱི་སྡོམ་པ་ལ་སོགས་ལྔ་ནི་ཚུལ་ཁྲིམས་ཀྱི་སྡོམ་པ་དང་། དབང་པོའི་སྒོ་
བསྡམས་པ་དང་། ཟས་ཀྱི་ཚོད་རིག་པ་དང་། ནམ་གྱི་ཆ་སྟོད་ཆ་སྨད་ལ་མི་ཉལ་བ་རྣལ་
འབྱོར་ལ་བརྩོན་པ་དང་། ཤེས་བཞིན་དུ་སྤྱོད་པའོ། །
ལྔ་པ་དགེ་བའི་བཤེས་གཉེན་བསྟེན་པ་ལ་སོགས་པ་ལྔ་རྙེད་པར་དཀའ་བ་ནི།
ཚུལ་ཁྲིམས་ཡོངས་སུ་དག་གྱུར་ཀྱང་། །
གྲོགས་བཟང་ཤིན་ཏུ་རྙེད་པར་དཀའ། །
ལྟུང་བ་སྡེ་ལྔ།
109
ཞེས་པ་སྟེ། དགེ་བའི་བཤེས་གཉེན་བསྟེན་པ་དང་། དམ་པའི་ཆོས་ཉན་ཅིང་སེམས་
པ་དང་། གཏོང་བ་སྤེལ་བ་དང་། བར་ཆད་མེད་པ་དང་། དགེ་སྦྱོང་གི་རྒྱན་དང་ལྔ་ནི་ལྡན་
པར་དཀོན་པ་སྟེ།
དགེ་བཤེས་ཀྱི་མཚན་ཉིད་ཀྱང་། ཚུལ་ལྡན། མང་ཐོས། རྟོགས་ལྡན། རྗེས་སུ་བརྩེ་
བ། ཡིད་མི་སྐྱོ་བ། བཟོད་ལྡན། མི་འཇིགས་པ། ཚིག་གི་བྱ་བ་དང་ལྡན་ལ། དགེ་སྦྱོང་
_༩ན_དུ་བྱེད་པའི་ཆོས་བཞི་དང་ལྡན་པ། འཁོར་གྱི་ནང་དུ་ཆོས་སྟོན་པ་ལ་ངག་ཡན་ལག་
བརྒྱད་ལྡན་གྱི་འཆད་ཤེས་པ་སྟེ། གྲོང་ཁྱེར་གྱི་སྐད་སྨྲ་བ་དང་། སྙན་ཅིང་འཇེབས་པ་དང་།
རྣམ་པར་གསལ་བ་དང་། རྣམ་པར་རིག་པ་དང་། མཉན་པར་འོས་པ་དང་། མི་མཐུན་པ་
མེད་པ་དང་། བརྟེན་པ་མེད་པ་དང་། ཕྱིར་མི་གཏུག་པ་བརྒྱད་དོ། །
གཏོང་བ་སྤེལ་བ་ལ་ཡང་། ཅིའི་ཕྱིར་གཏོང་ན་སེམས་ཀྱི་རྒྱུན་མངོན་ཤེས་དྲུག་
བསྐྱེད་པའི་ཕྱིར་དང་། སེམས་ཀྱི་ཡོ་བྱད་བསམ་གཏན་བཞི་བསྐྱེད་པའི་ཕྱིར་དང་། རྣལ་
འབྱོར་གྱི་ཚོགས་རྣམ་པར་དག་པའི་ལམ་གཉིས་ཐོབ་པའི་ཕྱིར་དང་། དོན་གྱི་མཆོག་མཐར་
ཕྱིར་པའི་ལམ་རྒྱུད་ལ་བསྐྱེད་པའི་ཕྱིར་རོ། །བར་ཆད་ཀྱི་ཕྱོགས་སྤོང་བ་ནི། སྡིག་པའིགྲོགས་སྤ
ོང་ཞིང་ཐར་པའི་གེགས་སུ་གྱུར་པ་རྩ་ཉོན་དྲུག་ཉེ་ཉོན་ཉི་ཤུ་ཐམས་ཅད་དོ། །
དགེ་སློང་གི་རྒྱན་བཅུ་བདུན་ནི། ཇི་སྐད་དུ།
དད་ལྡན་གཡོ་མེད་ནད་ཉུང་དང་། །
བརྩོན་འགྲུས་ཤེས་རབ་འདོད་ཆུང་དང་། །
ཆོག་ཤེས་གསོ་སླ་དགང་སླ་དང་། །
སྦྱངས་དང་མཛེས་དང་དྲོད་རིག་དང་། །
སྐྱེད་བུ་དམ་ཆོས་མཁས་རྟགས་དང་། །
བཟོད་དང་དེས་དང་གྱ་ནོམ་པའོ། །
སོར་མདོ་རིན་ཆེན་འབྱུང་གནས།
110
ངེས་པ་ནི། ཉན་ཐོས་ཀྱི་ས་ལས་སྟོན་པ་དང་། ཚངས་པ་མཚུངས་པར་སྤྱོད་པ་ལ་
མཁས་པ་རྣམས་ལ་བྱམས་པའི་ལུས་དང་ངག་དང་ཡིད་ཀྱི་ལས་དང་ལྡན་པ་དང་། ཆོས་
དང་ལྡན་པའི་རྙེད་པའི་ཐུན་མོང་དུ་ལོངས་སྤྱོད་ཅིང་མི་བསྲི་བ་དང་། ཚུལ་ཁྲིམས་དང་
མཐུན་པ་དང་། ལྟ་བ་དང་མཐུན་པར་ཞུགས་པ་ཡིན་ཏེ། དེ་ཡང་དག་པར་དགའ་བ་དང་།
སྡུག་པ་དང་། བླ་མར་_༩བ_བྱེད་པ་དང་། རྩོད་པ་མེད་པར་བྱེད་པའི་ཆོས་དྲུག་པོ་དེ་དག་
དང་ལྡན་ན་ངེས་པ་ཡིན་ནོ། །ཞེས་སོ།
དེ་ལྟར་ཚུལ་ལྔས་སོ་ཐར་རྙེད་པར་དཀའ་བ་བསྟན་ནས། ནན་ཏན་དུ་བསྒྲུབ་དགོས་
པ་ནི། མཁས་པ་བདག་ལ་ལེགས་འདོད་ཅིང་། ཚོགས་ལམ་དེ་དག་ནས་སྦྱོར་བའི་ལམ་
དང་རྣམ་དག་གི་ལམ་གཉིས་ཀྱི་འབྲས་བཅས་བྱེད་པར་འདོད་པའི་སྡོམ་བརྩོན་རྣམས་
ཀྱིས་བརྗོད་བྱ་རྗོད་བྱེད་ཀྱི་སོ་སོར་ཐར་པའི་མདོ་འདི་མཉན་པའི་ཕྱིར་ནི་འབད་པར་བྱའོ།།
ད་ནི་སོ་སོར་ཐར་པའི་སྒྲུབ་པ་ཉིད་གལ་ཆེ་བར་སྟོན་པ་ལ། བདག་དོན་དུ་བྱས་ནས་
བསྒྲུབ་པ་ནི། དགེ་སློང་དག་མིག་ལ་སོགས་པའི་དབང་པོ་རྣམས་ཡུལ་གཟུགས་ལ་སོགས་
པ་དང་འཕྲད་པ་ན་ཆགས་སྡང་རྨོངས་པ་སྐྱེད་པར་བྱེད་ཅིང་། གཉེན་པོ་དང་མ་བྲལ་བས་
དུལ་བའོ། །
ཀུན་དབང་པོ་ཞེས་པ་ནི། གཉེན་པོ་མངོན་གྱུར་དུ་འདྲེན་པར་མ་ནུས་པའི་ཚེ་ཡང་རེ་
ཞིག་མཉམ་པར་འཇོག་སྟེ། ལུང་མ་བསྟན་དུ་སེམས་འཇོག་གོ། །
གཞན་གྱི་དབང་དུ་བྱས་ནས་བསྒྲུབ་པར་བསྟན་པ་ནི། འཁོར་བའི་སྡུག་བསྔལ་
ལས་ངེས་པར་ཕྱུང་ཞིང་། སངས་རྒྱས་ཐོབ་འདོད་མི་འགྱུར་བའི་བློས་ཡུལ་དུས་དམ་
བཅས་ཁྱད་པར་དུ་བྱས་ནས་སྐྲ་དང་ཁ་སྤུ་བྲེགས་ཏེ་རབ་ཏུ་བྱུང་བ་གཞན་ལས་ནོད་པས་
ཁྲེལ་ཡོད་སྐྱེ་བའི་དགོས་པའོ། །
ཆོས་ཀྱི་དབང་དུ་བྱས་པའི་སྒྲུབ་པ་ནི། ངེས་པར་ཐར་པ་འདོད་རྣམས་ཀྱིས། ཞེས་
སོ། །
ལྟུང་བ་སྡེ་ལྔ།
111
བསྒྲུབ་པའི་དབང་དུ་བྱས་ནས།
སོ་སོར་ཐར་པ་རྟག་ཏུ་བསྲུང་། །ཞེས་པའོ། །
སོ་ཐར་རྙེད་པར་དཀའ་བ་ནི།
བསྐལ་པ་བྱེ་བ་རྣམས་སུ་ཡང་། །
སོ་སོར་_༡༠ན_ཐར་པ་ཐོས་པ་དང་། །
གཟུང་དང་འཛིན་པ་རྙེད་དཀའ་སྟེ། །
སྒྲུབ་པའང་ཤིན་ཏུ་རྙེད་པར་དཀའ། །ཞེས་སོ། །
དཀོན་མཆོག་གསུམ་འབྱུང་བ་ནི་བདེ་བ་ཐམས་ཅད་སྐྱེད་པར་བྱེད་དོ། །
སངས་རྒྱས་རྣམས་ནི་འབྱུང་བ་བདེ། །
ཆོས་བསྟན་པ་ཡང་བདེ་བ་ཡིན། །
དགེ་འདུན་མཐུན་པའི་ཚུལ་ཁྲིམས་དང་། །
ཆོ་ག་དང་ལྟ་བ་དང་འཚོ་བ་མཐུན་པ་བཞིའི་རོ་གཅིག་པའོ། །
དེ་ལྟར་མཐུན་པ་རྣམས་ཀྱིས་ཉོན་མོངས་པའི་ཕྱོགས་མི་བྱེད་པའི་དཀའ་ཐུབ་བསླབ་
པ་གསུམ་ནི། སྡུག་བསྔལ་མཐའ་དག་སྤང་བར་འགྱུར་བའི་ཕྱིར་བདེ་བའོ། །
དགེ་བའི་བཤེས་གཉེན་བསྟེན་པ་ལས་བདེ་བ་ཐོབ་པ་ནི།
འཕགས་པ་རྣམས་ནི་མཐོང་བ་བདེ། །
དམ་པ་དག་དང་འགྲོགས་པ་བདེ། །ཞེས་སོ། །
སྡིག་གྲོགས་སྤངས་ན་བདེ་བ་ཡིན། །
བྱིས་པ་རྣམས་ནི་མ་མཐོང་ན། །
རྟག་ཏུ་བདེ་བ་ཉིད་དུ་འགྱུར། །
དགེ་བའི་བཤེས་གཉེན་བསྟེན་པ་ཡང་ཡོན་ཏན་གྱི་ཆེ་བ་ལ་བརྟེན་དགོས་པ་ནི།
རྒྱུད་ལ་ཏིང་འཛིན་རྣམ་དག་སྐྱེ་བ་ལ། དགེ་བཤེས་ཚུལ་ཁྲིམས་དང་ལྡན་པ་མཐོང་བ་བདེ་
སོར་མདོ་རིན་ཆེན་འབྱུང་གནས།
112
ཞིང་། རྒྱུད་ལ་ལྷག་མཐོང་ཁྱད་པར་ཅན་སྐྱེ་བ་ལ་དགེ་བཤེས་མང་དུ་ཐོས་པ་མཐོང་བའམ་
བསྟེན་པ་བདེ་ཞིང་། དགེ་བཤེས་མཚན་ཉིད་པ་ཆོས་ཉིད་ཀྱི་བདེན་པ་མཐོང་བ་ལ་ཡང་
སྲིད་རྣམ་པར་གྲོལ་བའི་དགྲ་བཅོམ་པ་དག་མཐོང་བ་བདེའོ། །
མྱང་འདས་ཐོབ་པར་བྱ་བའི་བདེ་བ་ནི། ཁྲུས་ལ་སོགས་པའི་འཇུག་ངོགས་བདེ་བ་ནི་
ཆུ་ཀླུང་ནས་ཆུ་ལ་སོགས་པ་ལེན་པར་བདེ་བ་བཞིན། ལམ་བསླབ་པ་གསུམ་གྱི་
_༡༠བ_འཇུག་ངོགས་ལ་བརྟེན་ནས་རྣམ་གྲོལ་གྱི་མྱང་འདས་བསྒྲུབ་པ་བདེ་བའོ། །དེ་ཡང་
ཚོགས་སྦྱོར་གྱིས་དགེ་བའི་ཆོས་ལ་གོམས་བའི་སྐྱེ་བོ་བདེ་བ་དང་། མཐོང་སྒོམ་གྱི་ལམ་ནས་
ཤེས་རབ་ཐོབ་པར་གྱུར་པ་བདེ་བ་དང་མི་སློབ་ལམ་ནས་ངའོ་ང་རྒྱལ་ཟད་པ་བདེ་བའོ། །
ད་ནི་སྒྲུབ་བྱེད་སྦྱངས་པའི་ཡོན་ཏན་ལ་གནས་པ་བདེ་བ་ནི།
ངེས་པར་བྱས་ཤིང་དབང་པོ་དུལ་བ་དག།
དགོན་པ་ཞི་བ་རྣམས་སུ་རྒས་གྱུར་ཅིང་། །
མང་དུ་ཐོས་པ་ནགས་ཀྱི་ནང་དག་ཏུ། །
ལང་ཚོ་ཡོལ་བ་རྣམས་ཀྱི་གནས་པ་བདེ། །
ཞེས་པ་སྦྱངས་པའི་ཡོན་ཏན་ལས་འཕྲོས་པའི་ཚུལ་བརྗོད་པར་བྱས་ཏེ། དང་པོ་དབྱེ་
བ་ནི། སྟན་ཅིག་པ་དང་། བསོད་སྙོམས་པ་དང་། ཕྱིས་མི་ལེན་པ་དང་། ཆོས་གོས་གསུམ་
པ་དང་། ཕྱིང་པ་བ་དང་། ཕྱགས་དར་ཁྲོད་པ་དང་། ཤིང་དྲུང་པ་དང་། དགོན་པ་པ་དང་།
བླ་གབ་མེད་པ་དང་། དུར་ཁྲོད་པ་དང་། གཞི་ཇི་བཞིན་པ་དང་། ཙོག་པུ་པའོ། །
དེའི་དང་པོ་གསུམ་ནི་ཟས་ལ་བརྟེན་པ་དང་། དེའི་འོག་མ་གསུམ་ནི་གོས་ལ་བརྟེན་
པ་དང་། ཤིང་དྲུང་པ་ལ་སོགས་པ་ལྔ་ནི་གནས་ལ་བརྟེན་པ་དང་། ཐ་མ་སྤྱོད་ལམ་ལ་
བརྟེན་པ་སྟེ་བཞིར་འདུས་པ་ཡིན་ནོ། །
སྦྱངས་པའི་ཡོན་ཏན་གང་ཟག་ལ་བསྔགས་ན། འདོད་ཆགས་ཀྱི་སེམས་ཀུན་ཏུ་
གདུང་བར་སྤྱོད་པ་ལ་བསྔགས་ཏེ། སྡུག་བསྔལ་དང་མཚུངས་ལྡན་གྱི་སྤྱོད་པས་ཆགས་པ་
ལྟུང་བ་སྡེ་ལྔ།
113
སྤངས་པར་ནུས་པའོ། །ཞེ་སྡང་གི་ཀུན་ཏུ་སྤྱོད་པ་ལ་ནི་མ་ཡིན་ཏེ། དེའི་དངོས་རྒྱུ་ཡིད་མི་
བདེ་བ་ཡིན་པའི་ཕྱིར།
སྦྱངས་པའི་ཡོན་ཏན་འདི་རིམ་པ་བཞིན་དུ་གང་གི་གཉེན་པོར་གྱུར་པ་ནི། དུས་རུང་
གི་ཟས་དང་དུས་སུ་ཡང་ཟ་བ་_༡༡ན_ལ་ཆགས་པའི་གཉེན་པོར་ཆུའི་མཐའ་ཅན་དང་སྟན་
གྱི་མཐའ་ཅན་གྱི་སྟན་ཅིག་པ་དང་། མགྲོན་དུ་བོས་པ་ལ་ཆགས་པའི་གཉེན་པོར་བསོད་
སྙོམས་པ་སྟེ་སྒོ་ཐར་ཆགས་པ་དང་གྲངས་སུ་ཆད་པའོ། །ཡང་ཡང་དུ་བྱིན་ལེན་བྱེད་པ་ལ་
ཆགས་པའི་གཉེན་པོར་ཕྱིས་མི་ལེན་པ་དང་། ལྷག་པོ་དང་མཁོ་བའི་གོས་ལ་ཆགས་པའི་
གཉེན་པོར་ཆོས་གོས་གསུམ་པ་དང་། དར་གོས་ལ་ཆགས་པའི་གཉེན་པོར་ཕྱིང་བ་པ་དང་།
གོས་བཟང་ལ་ཆགས་པའི་གཉེན་པོར་བོར་བ་དང་། དུས་ཚིགས་ཀྱི་ཕྱགས་དར་ཁྲོད་པ་
དང་། བསྐོར་བ་ལ་ཆགས་པའི་གཉེན་པོར་ཤིང་དྲུང་པ་དང་། གྲོང་པའི་ཁྱེའུ་དང་བུད་མེད་
ལ་ཆགས་པའི་གཉེན་པོར་དགོན་པ་དང་། སྟེང་གཡོགས་ལ་ཆགས་པ་བཅས་པའི་གཉེན་
པོར་བླ་གབ་མེད་པ་དང་། ནང་སེམས་ཅན་ལ་ཆགས་པའི་གཉེན་པོར་དུར་ཁྲོད་པ་དང་།
གནས་མལ་འདོམ་པ་ལ་ཆགས་པའི་གཉེན་པོར་གཞི་ཇི་བཞིན་པ་དང་། ཉལ་བ་དང་ཕྲེས་
པ་ལ་ཆགས་པའི་གཉེན་པོར་ཙོག་པུའོ། །
འདི་ལྟར་བྱས་པས་སེམས་དགེ་བ་ལ་བཀོལ་དུ་རུང་བས་ན་སྦྱངས་པའི་ཡོན་ཏན་
ཞེས་སྨོས་ལ། དགོན་པ་དང་ཤིང་དྲུང་དུ་ནི་མང་དུ་ཐོས་པ་དག་གནས་ན་སེམས་གནས་
པའི་རྒྱུར་འགྱུར་གྱིས་གཞན་དུ་ནི་མ་ཡིན་ནོ། །
སྦྱངས་ཡོན་ལེན་པའི་ཆོ་ག་ནི། སྟོན་པའི་སྐུ་གཟུགས་དགེ་སློང་དང་བཅས་པ་སྤྱན་
དྲངས་ཏེ་སྟེན་པ་ལ་མཆོད་པ་དང་། ཕྱག་གསུམ་བྱ་ཞིང་། དགེ་སློང་ལ་རྒན་ན་ཕྱག་གསུམ་
བྱ་ཞིང་། བཙུན་པ་དགོངས་སུ་གསོལ་ནས་སྐྱབས་འགྲོ་རྩོམ་བྱེད་དུ་བྱས་ཏེ་ཇི་སྲིད་འཚོ་
བའམ། དུས་ཚིག་གིས་བཅད་པར་སྟན་གཅིག་པ་ལ་_༡༡བ_སོགས་པ་ཆེ་གེར་བཙུན་པས་
བཟུང་དུ་གསོལ་ཞེས་ལན་གསུམ་བཟླས་ཤིང་། ཐབས་ལེགས་དང་། རང་དུས་འདས་པ་
སོར་མདོ་རིན་ཆེན་འབྱུང་གནས།
114
གཏོང་བའོ། །
དེ་ལྟར་མཆོད་པར་བརྗོད་པས་བར་ཆད་བསལ་ཞིང་ཕན་ཡོན་གྱིས་སྤྲོ་བ་བསྐྱེད་
ནས། ལེ་ལོའི་དབང་གིས་སྒྲུབ་མི་ནུས་པ་བསལ་བ་ལ་ཡང་དག་པར་བརྩོན་འགྲུས་རྩོམ་
དགོས་པར་བསྟན་པ་ནི། ཚེ་དང་ལྡན་པ་དག་སོ་ག་རྣམས་ཀྱི་འདས་པ་དང་ལྷག་མ་ཇི་ཙམ་
པ་དེ་ཙམ་མོ། །
འདིར་དུས་བརྗོད་པའི་དགོས་པ་ཅི་ཞེ་ན། འཁོར་བའི་རྒྱུ་ལས་ཉོན་ཡིན་ལ། དེརྟག་འ
ཛིན་ལས་བྱུང་ཞིང་། དེའི་གཉེན་པོ་མི་རྟག་པ་ཡིན་པས། མི་རྟག་པ་ལ་ཡང་སྐད་
ཅིག་གིས་མི་རྟག་པ་ནི་སྣང་ཡང་མ་ངེས་པས་གཉེན་པོར་མི་འགྱུར་ལ། རྒྱུན་གྱིས་མི་རྟག་
པ་མདོ་འདོན་པའི་ཚེ་དུས་འདས་འབྱུང་བརྗོད་པས་ནི་ཚེ་ཟད་པ་བརྗོད་པ་ལ་རྣ་བ་གཏོད་
པས་རྒྱུན་གྱི་མི་རྟག་པ་རྒྱུད་ལ་སྐྱེ་བ་དང་། འཇིག་རྟེན་གྱི་ཐ་སྙད་རྟོགས་པ་དང་། གསོ་
སྦྱོང་མི་ཉམས་པ་དང་། ལྷག་པར་གསོ་སྦྱོང་བཅུ་བཞི་པ་དང་། དེ་ཉིད་ཀྱི་ཤོལ་གྱི་ཟླ་བ་
དང་བཅས་པ་རྟོགས་པའི་ཕྱིར་རོ། །
དེས་ན་དུས་ནི་མྱུར་བར་མི་རྟག་པ་དེའི་ཕྱིར། ཚེ་དང་ལྡན་པ་དག་རྒ་བ་དང་འཆི་བ་
མངོན་པར་འོང་ཞིང་། སྟོན་པའི་བསྟན་པ་ཡང་འཇིག་པར་འགྱུར་བས་ཚེ་དང་ལྡན་པ་དག་
གིས་བག་ཡོད་པས་རྣལ་འབྱོར་དུ་བྱའོ། །
ཞེས་པས། སངས་རྒྱས་ཀྱི་བསྟན་པ་ལ་ལོ་ལྔ་སྟོང་དུ་གནས་པ་ལས་ལྔ་བརྒྱ་པ་ཕྲག་
བཞི་ནི་དགེ་སྦྱོང་གི་འབྲས་བུ་བཞིའི་དུས་སོ། །ལྔ་བརྒྱ་པ་ཕྲག་གཉིས་ནི་མངོན་པར་
རྟོགས་པའི་དུས་ཏེ། ལྷག་མཐོང་དང་ཞི་གནས་ཀྱི་དུས་སོ། །ལྔ་བརྒྱ་པ་ཕྲག་གསུམ་ནི་ལུང་
སྡེ་སྣོད་གསུམ་_༡༢ན_གྱི་དུས་སོ། །ལྔ་བརྒྱ་པ་ཕྲག་གཅིག་ནི་རྟགས་ཙམ་འཛིན་པ་སྟེ་ཚེ་
ལོ་ལྔ་བཅུ་པའི་དུས་ཏེ། ཚེ་ལོ་བཅུ་པ་ནས་རྟགས་ཙམ་འཛིན་པ་ཡང་མེད་པར་བཞི་བཅུ་
སུམ་ཅུ་ཉི་ཤུའི་བར་ནས་ཚེ་ལོ་བཅུ་པའི་བར་མཚོན་ནད་མུ་གེའི་བསྐལ་པས་ཚེ་སྤྱོད་ཐུང་
ངུར་བྱེད་པའོ། །
ལྟུང་བ་སྡེ་ལྔ།
115
དེང་སང་འགའ་ཞིག་མངོན་པར་རྟོག་པ་ཞི་གནས་ཀྱི་དུས་ཡིན་པར་འདོད་ཀྱང་།
དོན་ཚད་རྟགས་ཙམ་གྱི་དུས་ཡིན། འཛམ་བུའི་གླིང་ཆུང་ངུ་འདི་ལས་འཕགས་པའི་ཡུལ་
ནས་རྒྱ་ནག་སོགས་རིམ་པ་ལྟར་ལྔ་བརྒྱ་པ་ཕྲག་རྣམས་འཕར་ཞིང་འགྲོའོ་ཞེས་བཤད་པ་
འདུལ་མངོན་གྱི་ལུགས་ལ་མེད་ཀྱི། དུས་ཀྱི་འཁོར་ལོ་སོགས་ནས་ཆོས་ཀྱི་རྐང་པ་བཞིས་
དུམ་བུ་བཅུ་གཉིས་སུ་འགྲོའོ་ཞེས་ཡོད་པར་གྲགས།
དེ་ལྟར་བག་ཡོད་སྲུང་བའི་ཕན་ཡོན་ནི། དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རྣམས་ཀྱི་བྱང་ཆུབ་དང་། གཞན་ཡང་དགེ་བའི་ཆོས་གང་
དག་བྱང་ཆུབ་དེ་དང་མཐུན་པའི་དགེ་བའི་ཆོས་བྱང་ཆུབ་ཀྱི་ཕྱོགས་རྣམས་ཀྱང་བག་ཡོད་
པས་འཐོབ་བོ། །
དེ་ཡང་དགེ་འདུན་གྱི་ཀློག་པ་དང་སྤོང་བ་རྣམ་པར་དག་པར་བྱེད་པ་ནི་ལས་གང་ལ་
རག་ལས་ལ། ལས་དེ་དག་ནི་མཚམས་ནང་དུ་གཏོགས་པའི་དགེ་འདུན་ཐམས་ཅད་མ་
འདུས་ན་མི་འཆགས་ལ། ན་བ་ལ་སོགས་པས་ཡོངས་སུ་འདུ་བའི་རྐྱེན་དང་མི་ལྡན་ན་མ་
འདུས་པ་རྣམས་ཀྱི་འདུན་པ་བླངས་པས་གྲུབ་པར་བསྟན་ལ། དེའི་ཕྱིར་བཅོམ་ལྡན་འདས་
ཀྱི་ཉན་ཐོས་བྱ་བ་ནི་འབྲས་བུ་ཐོབ་པའི་ཕྱིར་འཁོར་ལ་སྒྲོགས་པའི་དགེ་འདུན་ཡིད་ཀྱི་དོན་
ཉུང་བ་ཡིན་པས། བསླབས་པ་ཡོངས་སུ་སྦྱང་བ་ལས་_༡༢བ_གལ་ཆེ་བ་མེད་པས་གསོ་
དགག་ལ་སོགས་པ་ལས་གཙོ་བོར་གྱུར་པའི་བྱ་བ་ཅི་ཡང་མེད་པས་མི་འདུ་བ་དགག་པའི་
དོན་དུ་དགེ་འདུན་ཀྱི་ཐོག་མར་བྱ་བ་ཅི་ཡོད། ཅེས་དྲིས་ནས། ཚེ་དང་ལྡན་པ་དག་ལས་
ལམ་ལྷགས་པ་རྣམས་ལ་ལས་ལ་མི་མཐུན་པ་སྤོང་བའི་དོན་དུ་འདུན་པ་དང་། འདུན་པ་
འབུལ་བྱེད་སྣོད་དུ་རུང་བའི་དོན་དུ་ཡོངས་སུ་དག་པ་དྲིས་ཤིགབསྐོས་པས་དྲིས་ནས་
གནས་བརྟན་གྱིས་བླངས་པ་ཡང་དགེ་འདུན་གྱི་དབུས་སུ་བརྗོད་པར་བྱའོ། །
སོར་མདོ་རིན་ཆེན་འབྱུང་གནས།
116
ད་ནི་སྐབས་སུ་བབ་པའི་མདོ་ཉིད་འདོན་པར་བྱེད་པ་ལ། ཆོས་ཀྱི་ལུང་དབོག་པར་
བྱ་དགོས་པས།
ཤཱཀྱ་སེང་གེ་དེ་ལ་ནི། །
སོར་མོ་བཅུ་ཡི་ཐལ་སྦྱར་ཏེ། །
སོ་སོར་ཐར་པ་གདོན་པར་བྱ། །
གདུལ་བྱ་འདུལ་བའི་དོན་དུ་འདུད་པའམ་འདོན་པ་པོ་ང་ལས་ཉོན། ཉན་ནས་
བསྒྲུབས་དགོས་པར་བསྟན་པ་ནི།
ཐོས་ནས་དྲང་སྲོང་ཆེན་པོ་ཡི། །
ཇི་སྐད་གསུངས་བཞིན་བསྒྲུབ་བྱ་ཞིང་། །
ཁ་ན་མ་ཐོ་ཕྲ་རྣམས་ལ། །
བརྟུན་ཅིང་བྱེད་པ་ཉིད་དུ་གྱིས། །
བརྟུན་1པ་ནི་འབད་པ་སྟེ་སྒྲིམ་1པར་བྱེད་པ་ཉིད་གྱིས་ཤིགསེམས་རྟ་དམུ་རྒོད་
འདྲ་བ་ལ། ཁ་ལོན་སྲབ་གཟེར་བུ་བཏབ་པ་ལྟ་བུའི་བསླབ་པ་རིན་པོ་ཆེ་ལ་གཅེས་སྤྲས་སུ་
བྱེད་དགོས་པ་ནི།
རྟག་ཏུ་འབད་པས་འདའ་བ་ཡི། །
སེམས་རྟ་ཁ་བླན་དཀའ་བ་ལ། །
མཐུན་པའི་གཟེར་རྣོན་བརྒྱབ་པ་ཡི། །
སྲབ་ནི་སོ་སོར་ཐར་འདི་ཡིན། །
ཕན་ཡོན་ཆེ་བའི་རྒྱུ་མཚན་གྱིས་བསྒྲུབ་པར་འདོད་པའི་སྐྱེས་བུ་ཆེ་བ་གང་དག་
རིགས་པར་སྨྲ་བའི་ངག་ཙམ་གྱིས་སྤང་བྱ་ལས་ལྡོག་ཅིང་བསླབ་མཚམས་ལས་མི་འདའ་བ་
ལྟུང་བ་སྡེ་ལྔ།
117
1
འགྲེལ་པར། འདུན་
2
སྒྲིབ་
དེ་དག་མིའི་རྟ་ཅང་ཤེས་བཟང་པོ་དང་_༡༣ན_འདྲ་སྟེ། ཕ་རོལ་གྱི་ཉོན་མོངས་པའི་གཡུལ་
ལས་ངེས་པར་བརྒལ་བ་བཞིན་དུ་འགྱུར་རོ། །
མ་བསྒྲུབ་པའི་ཉེས་དམིགས་ནི། མུ་སྟེགས་ཅན་སོགས་སུ་ལ་སྲབ་འདི་མེད་པ་དང་།
ནམ་དུའང་ཚུལ་ཁྲིམས་ལ་འདོད་པར་མི་འགྱུར་བ་དེ་དག་ཉོན་མོངས་པའི་གཡུལ་གྱིས་
དཀྲུགས་ནས་སེམས་དང་ཤེས་རབ་གྱི་བསླབ་པ་འཇོག་པའི་ཚུལ་ཁྲིམས་དང་བྲལ་བས་
འཁོར་བར་རྣམ་པར་འཁྱམས་པར་འགྱུར་རོ། །
ད་ནི་མདོ་འདོན་པ་ཉིད་ལ། གསོལ་བ་དང་། གླེང་གཞི་དང་། ཕམ་པ་དང་། ལྷག་
མ་དང་། མ་ངེས་པ་དང་། རིམ་གྱིས་འདོན་པ་ལས།
དང་པོ་གསོལ་བ་ནི། དགེ་འདུན་བཙུན་པ་རྣམས་གསན་དུ་གསོལ། དེང་དགེ་
འདུན་གྱི་གསོ་སྦྱོང་བཅུ་བཞི་པའམ་བཅོ་ལྔ་པ་ལགས་ཏེ། གལ་ཏེ་དགེ་འདུན་གྱིས་དུས་ལ་
བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང་། དེང་དགེ་འདུན་གསོ་
སྦྱོང་མཛད་དེ་སོ་སོར་ཐར་པའི་མདོ་གདོན་པ་གདོན་ཏོ། །འདི་ནི་གསོལ་བའོ། །
གླེང་གཞི་འདོན་པ་ལ། དང་པོ་གླེང་གཞི་རྣམ་པར་བཞག་པ་བརྗོད་ཅིང་ལུང་འབོག་
པ་ནི། ཚེ་དང་ལྡན་པ་ཞེས་སྙན་པར་བོས་ནས། བདག་ཅེས་ཚོགས་པ་མཐུན་པས་གསོ་
སྦྱོང་བྱ་སྟེ། སོ་སོར་ཐར་པའི་མདོ་འདོན་པ་འདོན་གྱི་དྲང་པོར་བསྒྲུབས་པས་རྒྱུ་དང་འགལ་
བ་བཟློག་སྟེ། ཉན་པ་པོ་ཁྱེད་ཅག་སུ་ལ་ལྟུང་བ་ཡོད་པ་དེ་མཐོལ་ཞིགལྟུང་བ་མེད་ན་
ཅང་མ་སྨྲ་ཞིགཅང་མ་སྨྲ་ན་འདོན་པ་པོ་བདག་གིས་ཚེ་དང་ལྡན་པ་དག་ཡོངས་སུ་དག་པ་
གསོ་སྦྱོང་གི་སྣོད་དུ་རུང་བར་རིག་པར་བགྱིའོ། །
གླེང་གཞི་རྣམ་པར་བཞག་པའི་ཐབས་ནི། ཇི་ལྟར་_༡༣བ_གསོ་སྦྱོང་ལ་འཇུག་པའི་
ཚེ་དགེ་སྦྱོང་གི་ལྟུང་བ་ཕྱིར་བཅས་ཤིང་བཤགས་ནས་ཡུལ་དེས་མཐོང་སྡོམ་སོ་སོར་དྲིས་
ནས་ཕྱིར་འཆོས་པའི་དགེ་སློང་གིས་དག་པར་ལན་བཏབ་པ་དེ་བཞིན་དུ་མདོ་འདོན་པའི་
དགེ་སློང་གིས་འཁོར་འདི་ལྟར་བུར་ཡང་ལན་གསུམ་གྱི་བར་དུ་བསྒྲགས་པར་བྱ་བ་ཡིན་ནོ།།
སོར་མདོ་རིན་ཆེན་འབྱུང་གནས།
118
ཡང་དགེ་སློང་གང་ཡང་རུང་བས་དགེ་སློང་གིས་འཁོར་འདི་ལྟར་བུར་ལན་གསུམ་
གྱི་བར་དུ་དག་པར་བསྒྲགས་པ་ན་ལྟུང་བ་ཡོད་པ་འདུ་ཤེས་ཀྱི་ངེས་པའམ། ངེས་ནས་ཐོལ་
བ་དང་། ཡིད་གཉིས་ལ་བྱིན་གྱིས་མི་རློབ་པ་ནི། མི་མཐོལ་ན་དེས་ཤེས་བཞིན་དུ་བརྫུན་
དུ་སྨྲ་བ་ཡིན་ནོ། །ཚེ་དང་ལྡན་པ་དག་ཤེས་བཞིན་དུ་རྫུན་དུ་སྨྲ་བ་ནི། བཅོམ་ལྡན་འདས་
ཀྱིས་རང་བཞིན་དང་འབྲེལ་བ་ཡིན་པའི་མངོན་མཐོ་ངེས་ལེགས་གཉིས་ཀར་གྱི་བར་དུ་
གཅོད་པའི་ཆོས་སུ་གསུངས་སོ། །རྒྱུད་མ་དག་ན་བསླབ་པ་འཁྲུལ་བ་དང་བཅས་པས་ལས་
ལ་སྒྲིབ་པའི་ཉེས་དམིགས་ཀྱང་ཡོད་ལ།
དག་པའི་ཕན་ཡོན་ནི། དེ་བས་ན་དགེ་སློང་ལྟུང་བ་བྱུང་བ་རྣམ་པར་དག་པར་འདོད་
པས། ལྟུང་བ་ཡོད་ལ་དྲན་ཅིང་མཐོང་བ་མཐོལ་བར་བྱའོ། །མཐོལ་ན་དེ་བདེ་བ་ལ་རེག་
པར་གནས་པར་འགྱུར་རོ། །
མ་དག་པའི་ཉེས་དམིགས་ནི། མ་མཐོལ་མ་བཤགས་ན་ནི་མི་འགྱུར་རོ། །གླེང་གཞི་
འདོན་པའི་མཇུག་བསྡུ་བ་ནི། ཚེ་དང་ལྡན་པ་དག་འདོན་པ་པོ་བདག་གིས་སོ་སོར་ཐར་
པའི་མདོ་འདོན་པའི་རྒྱུའམ་ཐབས་ཀྱི་གླེང་གཞི་བཏོན་ཟིན་ཏོ། །
རྣམ་པར་བཞག་པ་བསྒྲགས་པ་ནི་གླེང་གཞི་འདོན་པ་དེ་ལ། འདོན་པ་པོ་བདག་
གིས་ཡུལ་ཚེ་དང་ལྡན་པ་དག་ལ་དྲི་བའི་ཚུལ། ཅི་གསོ་སྦྱོང་བཅུ་བཞི་པ་_༡༤ན_འདི་ཉན་
པ་པོ་ཁྱེད་ཅག་ལྟུང་བ་མེད་པར་ཡོངས་སུ་དག་གམ་ཞེས་དྲི་བ་དང་པོར་བསྟན་ཏེ། ཅི་འདི་
ལ་ཁྱོད་ཡོངས་སུ་དག་གམ་ཞེས་ལན་གཉིས་ལན་གསུམ་དུ་ཡོངས་སུ་འདྲིའོ། །འདི་ལ་ཚེ་
དང་ལྡན་པ་དག་ཡོངས་སུ་དག་ན་འདི་ལྟར་ཀྱང་མི་སྨྲ་བས་དེ་དེ་བཞིན་དུ་འཛིན་ཏོ། །
ལྟུང་བ་སྡེ་ལྔ།
119
ཕམ་པ།
ད་ནི་ཕམ་པ་འདོན་པར་བྱ་སྟེ།
སྡོམ་ལ།
མི་ཚངས་སྤྱོད་དང་རྐུ་བ་དང་། །
མི་ལ་བསད་པར་མི་བྱ་བ། །
བརྫུན་དུ་སྨྲ་བ་དང་བཅས་པ་ཡི། །
ཆོས་བཞི་འདིར་ནི་གསུངས་པ་ཡིན། །ཅེས་སྨོས་ཏེ།
ཚེ་དང་ལྡན་པ་དག་གཉེན་པོ་ཕམ་པར་འགྱུར་བའི་ཆོས་བཞི་པོ་འདི་དག་ནི་ཟླ་བ་
ཕྱེད་ཕྱེད་ཅིང་སོ་སོར་ཐར་པའི་མདོ་འདོན་པ་ལས་འབྱུང་ངོ་། །ཞེས་སྨོས་ནས།
ཡང་དགེ་སློང་གང་དག་དགེ་སློང་རྣམས་དང་ལྷན་ཅིག་བསླབ་པ་མཚུངས་པར་གྱུར་
པས་བསླབ་པ་མ་ཕུལ། བསླབ་པ་ཉམས་པར་མ་བྱས་པར་མི་ཚངས་པར་སྤྱོད་པ་འཁྲིག་པ་
ལས་བྱུང་བའི་ཆོས་བསྟེན་ན་ཐ་ན་དུད་འགྲོའི་སྐྱེ་གནས་སུ་སྐྱེས་པ་དང་ལྷན་ཅིག་ཀྱང་རུང་
སྟེ། དགེ་སློང་དེ་ཡང་ཕམ་པར་གྱུར་པ་ཡིན་གྱི་གནས་པར་མི་བྱའོ། །ཞེས་སྨོས་ནས།
འདིར་ཚིག་གི་འབྲུ་འགྲེལ་པར་མི་བྱེད་པར་དོན་གྱི་བསླབ་བྱ་ཉིད་བརྗོད་པར་བྱ་སྟེ།
འོག་ཏུ་བཀོད་པའི་གཞུང་རྣམས་ཀྱང་དེ་བཞིན་དུ་ཤེས་པར་བྱའོ། །
མི་ཚངས་པར་སྤྱོད་པ་ཕམ་པར་འགྱུར་བ་ལས། གཞིའི་ཡན་ལག་རྟེན་དང་། ཡུལ་
གཉིས་ལས།
རྟེན་ནི། སྡོམ་པ་ཐོབ་ལ་མ་ཉམས་པའམ། ཉམས་ཀྱང་བསླབ་པ་བྱིན་པ་ལྟ་བུའི་
གསོར་རུང་བ་དང་། ལས་དང་པོ་པ་མ་ཡིན་པའི་དགེ་སློང་ངོ་། །
ཡུལ་གྱི་གཞི་ནི། _༡༤བ_མི་དང་མི་མ་ཡིན་པའི་སྐྱེས་པ་དང་བུད་མེད་མ་ནིང་རུང་
སོར་མདོ་རིན་ཆེན་འབྱུང་གནས།
120
ངམ་གཞན་གང་རུང་གི་སྒོ་གསུམ་ནད་ལ་སོགས་པས་མ་ཉམས་པ་དང་། རང་གི་དབང་པོ་
མ་ཉམས་པའོ། །
བསམ་པ་ལ། འདུ་ཤེས་མ་འཁྲུལ་ཞིང་། ཀུན་སློང་ལམ་དང་ཡན་ལག་ཕྲད་པའི་
རེག་པ་བདག་གིར་བྱེད་འདོད་རྒྱུན་མ་ཆད་པའོ། །
སྦྱོར་བ་ལ། བསམ་པས་དོན་ལ་དེ་ལྟར་བརྩོན་པའོ། །
མཐར་ཐུག་གི་ཡན་ལག་ནི། བཅུག་རེག་ཉམས་སུ་མྱོང་བ་དངོས་གཞིའོ། །
དགེ་ཚུལ་ལ་ནི་ཕམ་པ་དང་འདྲ་བས་ཉེས་བྱས་སོ། །
སྤྱིར་ལྟུང་བ་སྡེ་ལྔ་ག་ལ་ལྟུང་བྱེད་བསྐྱེད་པའི་གོ་རིམ་ནི། སེམས་ཀྱིས་ཀུན་ནས་
བསླངས་ནས་ལུས་ངག་ཏུ་མ་ཐོན་གྱི་བར་བསྡོམ་བྱ་ཐོབ་ནས་སྤྲོས་པ་ལ་ཞུགས་པའི་བར་
སྦྱོར་བས་ཉེས་བྱས་ཏེ་དེ་གཉིས་ནི་སྤྱིའི་དབང་དུ་བྱས་ལ། ཕམ་པ་དང་ལྷག་མ་ལ་སྦྱོར་བ་
དང་དངོས་ཀྱི་སྦོམ་པོ་ཞེས་པའི་ཐ་སྙད་གཞན་པ་ཞིག་ཀྱང་ཡོད་ལ། དེའི་ཕྱིར་སྦོམ་པོར་
འགྱུར་ཚུལ་ནི་མི་ཚངས་སྤྱོད་འདོད་ཀྱི་བསྒྲོད་བྱ་ལ་ནོམ་ཉུག་ནས་རོ་མ་མྱོང་བར་སྦྱོར་སྦོམ།
འཁྲིག་པའི་བསམ་པས་ལུས་ཀྱི་བུ་ག་ལམ་མིན་པ་ལམ་དུ་འདུ་ཤེས། རྨ་ནང་ནད་སོགས་
ཀྱིས་ཉམས་པ་དང་། བརྟེན་བྱ་ཟག་བྱེད་བཤགས་མཚམས་མངོན་པ་དང་། ལུས་ལས་
བཅད་པའི་མགོ་བའི་ཁ་དང་། བསྒྲོད་བྱ་སྒྲོད་བྱེད་མི་མཚུངས་པ་སྤྲད་དུ་མི་རུང་བ་དང་།
ཕག་སོགས་ལུས་བཙོས་པའི་སྒོ་གསུམ་དང་། ཁའི་སོ་ཕྱི་དང་། ཤིང་སོགས་གཟུགས་
བརྙན་བྱས་པ་ལ་མི་མིན་གྱི་མཐུས་ལམ་གྱི་རྣམ་པར་དོད་པ་དང་། མ་ནིང་མོ་སྦུབ་མེད་
དང་། ནང་དུ་ཆུད་པ་དང་། ཆུད་_༡༥ན_པའི་ཕྱིར་རྨ་ཉེད་པ་དང་། སྒོ་གསུམ་གྱི་ཕྱི་རོལ་ཏུ་
ཡན་ལག་གི་རྣམ་པར་རེག་པར་བྱེད་པ་དང་། ཡན་ལག་ནད་སོགས་ཀྱིས་ཉམས་པ་དང་།
ལས་སུ་མི་རུང་བ་དང་། བལྟབ་པ་དང་། མི་རེག་པར་འཛུད་པ་དང་། གཞན་གྱི་མཐུས་
བསྩལ་བ་ན་སྐྲག་པ་དང་ངོ་ཚ་བས་རོ་མ་མྱོང་བ་དང་། འཁྲིག་པ་བསྟེན་པའི་ཕྱིར་གཞན་ལ་
ལྟུང་བ་སྡེ་ལྔ།
121
ཁས་བླངས་པ་ལ་སོགས་པ་རྣམས་སྦོམ་པོའོ། །
ལུས་ངག་ཏུ་ཐོན་ནས་བཤགས་བྱའི་ཉེས་བྱས་སུ་འགྱུར་ལ། མི་ཚངས་སྤྱོད་འདོད་
ཀྱིས་ཁྲི་ལས་ལྡང་བ་སོགས་གོམ་པ་རེ་ལའང་ཉེས་བྱས་སུ་འགྱུར་ལ། ཐ་ན་ཆགས་སེམས་
ཀྱིས་བུད་མེད་ཀྱི་ལུས་ལ་མིག་གིས་བལྟ་བ་ཙམ་ལའང་ཉེས་བྱས་སོ། །
བསླབ་བྱ་ནི། སྒོ་བཅད་ཅིང་བསྐོར་བ་དང་། གྲོགས་དགེ་སློང་གིས་བསྲུང་བ་དང་།
ཤམ་ཐབ་ཀྱི་མཐའ་མ་བཅིངས་པར་ཉིན་མོ་གཉིད་མི་ལོག་པར་བྱ་བ་དང་། བུད་མེད་ཀྱིས་
འབྲིད་པའི་གནས་དང་། མི་མིན་གྱིས་འཁྲིག་པ་བསྟན་འཇུག་པའི་གནས་དང་། ཡན་ལག་
གི་རྣམ་པ་འཛིན་པའི་ཆུ་ཀླུང་ལ་སྒྲེན་མོར་བརྒལ་བ་དང་། དྲན་ཤེས་མེད་པར་གྲུ་སྒྲོལ་བ་
དང་། བ་ལང་གི་ནང་དང་། ཁྲོན་པ་བརྟག་པ་དང་། ཤེས་བཞིན་མེད་པར་བསོད་སྙོམས་
སོགས་ལ་འགྲོ་བར་མི་བྱའོ། །གཞན་ཡང་ཁྱིའི་མདུན་དུ་གཅི་བ་དང་། ཕོ་མོ་མ་བརྟག་པར་
རབ་ཏུ་དབྱུང་བ་དང་། གཅིག་པོ་བླ་གབ་མེད་པར་མཚན་མོ་ཡང་བློས་མི་དབབ་པ་རྣམས་
ནི་བསླབ་བྱའོ། །
གཉིས་པ་མ་བྱིན་ལེན་ནི། ཇི་སྐད་དུ། ཡང་དགེ་སློང་གཞན་དག་གིས་གྲོང་ན་
འདུག་པའམ། དགོན་པ་ན་འདུག་པ། མ་བྱིན་པར་_༡༥བ_རྐུ་བའི་གྲངས་སུ་གཏོགས་པ་
བླངས་ན། ཇི་ཙམ་མ་སྦྱིན་པ་བླངས་པས་དེ་རྒྱལ་པོའམ་བློན་པོ་ཆེན་པོའི་བཟུང་ནས། དེ་
ལ་འདི་སྐད་ཅེས། ཀྱེ་མི་ཁྱོད་ནི་རྐུན་མའོ། །བྱིས་པའོ། །བླུན་པོའོ། །རྐུ་བའོ། །ཞེས་ཟེར་
ཞིང་། བསོད་དམ། འཆིང་ངམ། སྤྱུགས་ཀྱང་རུང་སྟེ། དགེ་སློང་དེ་ལྟར་མ་བྱིན་པར་ལེན་
ན། དགེ་སློང་དེ་ཡང་ཕམ་པར་གྱུར་པ་ཡིན་གྱིས་གནས་པར་མི་བྱའོ། །ཞེས་སྨྲས་སོ། །
དེའི་དོན་བརྗོད་པར་བྱ་སྟེ། དེ་ལ་རྟེན་གྱི་གཞི་ནི་བཅས་ལྡན་དགེ་སློང་གིས་ཡུལ་གྱི་
གཞི་རང་དང་ནོར་མི་གཅིག་པའི་མི་རྒྱུད་ཀྱིས་བདག་ཏུ་བཟུང་བའི་རྫས་བདག་པོས་མ་
བྱིན་པར་ཡུལ་དུས་དེར་སྦྱོར་བ་གཅིག་གིས་བརྐུ་བྱ་རྐུ་བྱེད་གཉིས་ཀ་ལ་བལྟོས་པའི་རིན་
ཐང་ཚང་བའོ། །
སོར་མདོ་རིན་ཆེན་འབྱུང་གནས།
122
སྦྱོར་བ་ནི། རང་ངམ་གཞན་བསྐོས་པས་གཉིས་བསྡུད་གསུམ་བཏུད་དུ་མངགས་
པའི་སྒོ་ནས་མཐུ་དང་འཇབ་བུ་སོགས་ཀྱིས་བདག་གིར་བྱེད་ཅིང་ཐོབ་བློ་སྐྱེས་པའི་ཚེ་ཕམ་
པར་འགྱུར་རོ། །
སྤྱིར་རྫས་ཀྱི་བདག་པོ་འགྱུར་ཚུལ་ལ། ཕ་ནོར་བུས་དབང་བ་ལྟ་བུའི་རིགས་རྒྱུད་ཀྱི་
བདག་པོ། ཤོ་གམ་རྒྱལ་པོར་དབང་བ་ལྟ་བུའི་ཡུལ་ཆོས་ཀྱི་བདག་པོ། རི་དྭགས་ལིང་པར་
དབང་བ་ལྟ་བུ་བསམ་སྦྱོར་གྱི་བདག་པོ། དབྱར་རྙེད་དགེ་འདུན་གྱིས་དབང་བ་ལྟ་བུ་བདེ་
གཤེགས་བཀའ་སྩལ་གྱི་བདག་པོའོ། །
རིན་ཐང་ཚང་བ་ནི། གཡོས་བུ་བྱས་པའི་ཁ་ཟས་དང་ནི། དུར་ཁྲོད་ཀྱི་རྫས་ལྟ་བུ་
དམན་པ་མ་ཡིན་པ། ཀཪྵ་པ་ཎའི་བཞི་ཆའི་ཚད་དུ་འཇོག་པར་ཀུན་མཐུན་ལ། ཀཪྵ་པ་ཎ་
བཞི་ཆའི་ཚད་ཡུལ་དུས་ཀྱི་བརྩི་བ་མི་མཐུན་པ་མང་དུ་ཡོད་ཀྱང་། དེང་_༡༦ན_སང་གསེར་
དངུལ་ཞོ་གང་ལ་ཚད་དུ་བྱེད་ཅེས་གྲགས་སོ། །
ད་ནི་མ་བྱིན་ལེན་གྱི་སྦོམ་པོ་རྣམས་བརྗོད་དེ། རྫས་ལ་ནོམ་ཉུག་བྱེད་པ་ནས་མ་
གྲུབ་ཀྱི་བར་རྣམས་ཏེ། མཚོན་ན་པདྨ་རྟ་བཟང་པོ་རྐུ་བའི་ཕྱིར་ནོམ་ཉུག་བྱེད་པ་དང་། ཆས་
ཀྱིས་བྲིད་ནས་རྟ་སོགས་བཀྲི་བ་དང་། གྲུར་བཞུགས་ཏེ་འདི་བརྐུའོ་སྙམ་པ་དང་། འདིལྟར་
བརྐུའོ། །རྐུ་ནས་ལུས་འགྱུར་བ་དང་། བརྐུ་ཕྱིར་གོམ་པ་དབྲི་བསྣན་སོགས་བདག་
པོས་མི་སྣང་བའི་སར་ཕྱིར་པ་དང་། གཏམ་བརྙན་བསྐྱིས་པ་ལ་བསྙོན་པ་དང་། དེ་དག་མི་
སྦྱིན་པར་སེམས་པའི་དུས་དང་། རྐུ་སེམས་ཀྱིས་གཏམ་པ་བརྐུ་བའི་སྔ་རོལ་དུ་བརྣོག
།སྤོས་ནས་བསྙོན་པ་དང་། ཤགས་ཀྱིས་རྐུ་བ་ན་བླའི་གྲར་རྒྱལ་བའི་སྐབས་དང་། བློན་
པོའི་གྲར་ཤགས་རྒྱལ་ནས་ཕ་རོལ་པོས་སྦྱོར་བས་བཏང་བའི་སྐབས་དང་། རྒྱན་ལ་དོར་
བྱས་ནས་རྒྱལ་བ་མ་གྱུར་ཙམ་དང་། རང་གཞན་གྱི་ཞིང་ལ་ཆུ་གཏོང་འགོག་གི་སྒོ་ནས་དང་།
ཤས་ཐོབ་པའི་རྐུན་པོ་ལ་ལམ་རྒྱུས་གོ་བར་བྱེད་པ་དང་། རྟ་དང་བ་ལང་སོགས་སྐྱིད་པ་
གཅོད་པ་དང་། རྐུ་སེམས་ཀྱིས་ཤྭ་གམ་དངོས་སུ་ནམ་མཁའ་ལ་འདྲལ་བ་སོགས་ནི་སྦྱོར་
ལྟུང་བ་སྡེ་ལྔ།
123
བའི་སྦོམ་པོའོ། །རིན་ཐང་མ་ཚང་བ་དང་། བདག་པོ་མེད་པའི་གཏེར་དང་། རང་གི་ཡིན་
པ་དང་། འགྲོ་བ་གཞན་གྱི་འདུ་ཤེས་པ་དང་། གཞན་གྱིས་གཞན་ལ་བསྐུར་བ་གཉིས་ཀས་
བདག་གིར་མ་བྱས་པ་དང་། ལྷག་མེད་མྱང་འདས་ཀྱི་དཀོར་དང་། དུར་ཁྲོད་པའི་རྫས་
དང་། སྒྲ་མི་སྙན་པའི་ནོར་དང་། གསང་སྔགས་ཀྱིས་དབུལ་དུ་འཇུག་པ་དང་། གཞན་གྱི་
_༡༦བ_རྫས་ཆུད་གསོན་པ་དང་། འབྲས་བུའི་ཀུན་ར་སོགས་སྔགས་ཀྱིས་སྐེམས་པ་དང་།
ལོ་ཐོག་ལ་སེར་བ་སོགས་དབབ་པ་དང་། གཡར་བ་བསྲི་བ་མེད་པ་ལོངས་སྤྱོད་པ་དང་།
བདག་པོ་མེད་ཀྱང་ཡོད་པར་འདུ་ཤེས་པས་རྐུ་བ་སོགས་ནི་དངོས་གཞིའི་སྦོམ་པོའོ། །
སྦྱོར་བའི་ལྟུང་བ་ནི། འདི་སྐབས་ཀྱི་རྐུ་སེམས་སྐྱེས་ནས་སྦྱོར་བ་ལ་མ་ཐུག་གི་བར་
བསྡམ་བྱའི་ཉེས་བྱས། ལུས་ངག་ཏུ་ནོམ་ཉུག་སོགས་དངོས་ལ་ཐུག་གི་བར་བཤགས་བྱའི་
ཉེས་བྱས་ཏེ། དཔེར་ན། གོམ་པ་བསྲིས་ནས་རྐུ་བ་ལ་མི་སྣང་བར་མ་གྱུར་གྱི་བར་གོམ་རེ་
ལ་ཉེས་བྱས་ཏེ། རྐུ་ཕྱིར་གྲུ་ཕུར་པ་ལས་དགྲོལ་བ་ཙམ་དང་། མཆོད་པའི་དོན་ཙམ་དུ་
སངས་རྒྱས་ཀྱི་སྐུ་གདུང་སོགས་རྐུ་བ་དང་། གྲངས་དང་རྩིས་དང་རྒྱན་སོགས་ལ་དོར་བྱས་
པ་དང་། མཚན་མ་ཕྱིས་པ་དང་བསྣན་པ་དང་། མཚན་མ་གནས་གཞན་དུ་བཞག་པ་དང་།
སྐལ་བ་མི་དབང་བ་ལ་དབང་བར་སྒྲོགས་པ་དང་། ལོང་ཞིག་ཅེས་མ་བསྒོ་བ་ལེན་པ་དང་།
ཤོ་གམ་དང་གྲུ་བཙས་མི་སྟེར་བའི་ཐབས་ལམ་གཞན་མི་སྟོན་པ་དང་། རྔོན་པས་ཟིན་པའི་
རི་དྭགས་སྙིང་བརྩེ་ཙམ་གྱིས་གཏོང་བ་སོགས་ཉེས་བྱས་སོ། །
བསླབ་བྱ་ནི། གཞན་གྱིས་སྤྱོད་པ་གཏོལ་བ་དང་། ཡིད་གཅུགས་ཀྱི་གནས་མ་ཡིན་
པ་ལ་ཡིད་བཅུགས་སུ་བྱེད་པ་དང་། ལག་བོད་དང་བསོད་ནམས་ཙམ་གྱི་བློས་མིན་པར་གླ་
བརྔན་ཙམ་གྱིས་ལས་བྱེད་པ་དང་། རྐུ་སེམས་མེད་ཀྱང་གཞན་གྱི་རྫས་ལྷུང་བ་བླངས་པ་
ཡུན་རིང་དུ་བསྲེལ་བ་བདག་པོས་མ་ཤེས་པའི་རྫས་དེ་དགེ་བསྐོས་ལ་མ་གཏོད་པ་སོགས་
དང་། ནད་པས་མ་གནང་བ་སྨན་པ་སྨན་བླངས་པ་དང་། རང་དབང་ཡང་གཞན་གྱིས་
བདག་_༡༧ན_ཏུ་བཟུང་བའི་ནོར་དེས་མ་གནང་བར་བདག་གིར་བྱས་པ། རྐུན་པོས་ཁྱེར་
སོར་མདོ་རིན་ཆེན་འབྱུང་གནས།
124
བའི་ཆོས་གོས་སོགས་རང་གི་བློས་མ་བཏང་ཡང་། ཆོས་བཤད་པའི་རིན་མ་བྱིན་པ་ནན་
གྱིས་བླངས་པ། མགྲོན་དུ་མ་བོས་པར་ཟས་ཟ་བ། གཞན་གྱིས་བོར་བ་ལེན་པའི་ཚེ་གཞན་
གྱིས་བདག་ཏུ་བཟུང་མ་བཟུང་མ་བརྟག་པར་བླངས་པ། མ་སྨྲས་པའི་རོ་ལས་གོས་ལེན་པ།
བྱ་ཚང་བཤིགས་པ། ཆོམ་རྐུན་པར་གྲགས་པས་ཕུལ་བ་བླངས་པ། གྲགས་པ་ལས་བླངས་
པ་ཡང་ཁ་དོག་བསྒྱུར་བ་སོགས་མ་བྱས་པར་གནད་བསྒྲེ་བ། རྔོན་པས་བཙེས་པའི་རི་དྭགས་
གནས་ཁང་དུ་ཞུགས་ཤིང་ཤི་བའི་རོ་རྔོན་པ་ལ་མི་སྦྱིན་པ་མི་བྱ་སྟེ་བྱས་ན་ཉེས་བྱས་སོ། །
འདིར་བརྐུ་བ་ལ་མུ་དྲུག་སྟེ། མཐུས་འཕྲོགས་པ་ལྟ་བུ་ནན་ཁུགབླ་བརྔན་སོགས་
མི་སྟེར་བ་དང་ན་འཐེན། མ་ཚོར་བས་བརྐུ་བ་སྒྱུ་ཐབས། སྐྱིན་པོ་མི་སྟེར་བ་ཕྱིར་མི་བསབ་
པ། བཅོལ་བ་མི་སྟེར་བ་གཏམས་པ། མཆོད་པའི་ཕྱིར་རམ་མ་བྱིའི་ཕྱིར་ཆོས་རྐུ་བ་དང་
དྲུག་གོ། །དེ་ལྟར་དྲུག་ལ་སྔ་མ་རྣམས་ལ་རིན་ཐང་ཚང་ན་ཕམ་པའོ། །
གསུམ་པ་མི་ལ་བསད་པར་མི་བྱ་བ་ནི། ཡང་དགེ་སློང་གང་། མིའམ་མིར་ཆགས་པ་
ལ་བསམས་བཞིན་དུ་རང་གི་ལག་དར་ཏེ་སྲོག་བཅད་དམ། དེ་ལ་མཚོན་བྱིན་ནམ། དེ་ལ་
མཚོན་ཐོག་པ་གཉེར་རམ། དེ་འཆིར་བཅུག་གམ། དེ་ལ་འཆི་བའི་བསྔགས་པ་བརྗོད་ཀྱང་
རུང་སྟེ། དེ་ལ་འདི་སྐད་ཅེས། ཀྱེ་མི་ཁྱོད་འཚོ་བ་སྡིག་པ་མི་གཙང་བ་ངན་པ་འདིས་ཅི་ཞིག་
བྱ། ཀྱེ་མི་ཁྱོད་གསོན་པ་བས་ཤི་བ་སླའོ། །ཞེས་ཟེར་ཞིང་། སེམས་ཀྱི་འདོད་པ་དང་
སེམས་_༡༧བ_ཀྱི་ཀུན་ཏུ་རྟོག་པ་དག་གིས་རྣམ་གྲངས་དུ་མས་དེ་འཆིར་བཅུག་གམ། དེ་
ལ་འཆི་བའི་བསྔགས་པ་བརྗོད་དེ། དེ་ཡང་བརྩོམ་པ་དེས་དུས་བྱས་ན། དགེ་སློང་དེ་ཡང་
ཕམ་པར་གྱུར་པ་ཡིན་གྱིས་གནས་པར་མི་བྱའོ། །
ཞེས་པའི་བསླབ་བྱ་བརྗོད་པར་བྱ་སྟེ། དེ་ལ་རྟེན་གྱི་གཞི་བཅས་ལྡན་དགེ་སློང་།
ཡུལ་གྱི་གཞི་རང་ལས་གཞན་པའི་མིའམ་མིར་ཆགས་པ་བསམ་པ་ལ་འདུ་ཤེས་མ་འཁྲུལ་
ཞིང་། ཀུན་སློང་ཕན་སེམས་ཡིན་ཡང་རུང་བསད་པར་འདོད་པས་ཀུན་ནས་བསླངས་པ།
སྦྱོར་བ་དུག་མཚོན་མཐུ་ལ་སོགས་པ་འཆི་ཐབས་ཐ་ན་རྗེས་སུ་སྦྱོར་བ་ཆུང་ངུ་ཡན་གྱི་སྒོལྟུང་
བ་སྡེ་ལྔ།
125
ནས་དེའི་ཚེ་འམ་གཞན་གྱི་ཚེ། གསོད་པ་པོ་རང་ཤི་བའི་སྔ་རོལ་དུ་ཤི་ན་དངོས་གཞིའོ། །
སྦྱོར་བ་ནི། གསོད་པའི་སྦྱོར་བ་བརྩམ་པ་ནས། སྲོག་དང་བྲལ་བའི་མདུན་རོལ་ཚུན་
ཆོད་ལ་ཉེས་པ་སྦོམ་པོ་སྟེ། དུད་འགྲོ་ལས་གཞན་པའི་མི་མིན་དང་། བདག་ཉིད་དང་མ་
དང་མངལ་གནས་གཉིད་ལས། མ་བསམ་པ་དེ་ཤི་བ་དང་། ལྷ་བྱིན་ལས་ནོར་ཏེ་མཆོད་
སྦྱིན་བསད་པ་ལྟ་བུ་དང་། གསོད་པའི་སྦྱོར་བ་བརྩམས་ནས་མ་ཤིའི་གོང་དུ་འདུན་པ་ལོག་
པ་དང་། གསོད་སེམས་མེད་པ་ཡན་ལག་གཅོད་པ་དང་། མི་ཡོད་པར་ཤེས་པའམ།
དོགས་བཞིན་ནགས་ལ་མེ་གཏོང་བ་དང་། སྐྲ་ཅན་འཚོང་བ་དང་། རྐུན་པོ་སོགས་རྒྱལ་
པོའི་གྲར་འབུལ་བ་དང་། ཁོ་བོ་ཤི་འོང་ཟེར་བ་ལ་ཡིད་མ་ཆེས་པར་བསྐྱོད་པ་དང་། ཤི་
ནའང་སླའོ་ཞེས་གཡོག་དང་ཟས་མི་འཕྲོད་པར་སྦྱིན་པ་དང་། འབྲས་མ་སྨིན་པ་གཏོལ་
ཞིང་དངོས་སུ་འཇུག་པ་དང་། སྒོ་གླེགས་དང་ཐག་པ་སོགས་_༡༨ན_ཀྱིས་སྡུག་བསྔལ་བར་
བྱེད་པ་སྦོམ་པོའོ། །བཤགས་སྡོམ་གྱི་ཉེས་བྱས་རྣམས་ཀྱང་སྔ་མ་བཞིན་དུའོ། །
བསླབ་བྱ་ནི། ནད་པ་འཆི་སེམས་དང་མཐུན་པའི་གཏམ་སྨྲ་བ་དང་། ནད་གཡོག་
མཁས་པ་ཡོད་བཞིན་མི་བཞག་པ་དང་། མི་མཁས་པ་ལ་དེའི་ཐབས་མ་བསླབ་པ་དང་།
དུག་མཚོན་ལ་སོགས་འཆི་ཐབས་བསྒྲུབ་པ་ལ་མ་བཟློག་པ་དང་། སྨན་སོགས་ཤེས་པ་ལ་
མ་དྲིས་པར་བྱིན་པ་དང་། ཁུར་ལྕི་བ་འདེགས་པའི་གྲོགས་དང་། སོ་ཕག་འཕངས་པ་དང་།
མ་བརྟགས་པར་གསད་བྱ་སྟོན་པ་དང་། ཤེས་བཞིན་མེད་པའི་གསང་སྔགས་ཐལ་མོ་དང་།
ཕྱོགས་ཉུང་ངུས་ལྕི་བ་འདེག་པ་དང་། སྤྱིའུ་གཙུག་ཏུ་འགྲོ་བ་དང་། མ་སྦྱངས་པར་སྤྱད་བྱེད་
པ་དང་། མཚོན་འཕང་བར་བསྒོ་བ་དང་། མི་ནུས་པའི་ལམ་དུ་དཀྲི་བ་སོགས་ནི་བསླབ་
བྱའི་ཉེས་བྱས་སོ། །
བཞི་པ་བརྫུན་དུ་སྨྲ་བའི་ཕམ་པ་ལ། ཡང་དགེ་སློང་གང་མངོན་པར་མི་ཤེས་ཤིང་
ཡོངས་སུ་མི་ཤེས་ལ། མིའི་ཆོས་བླ་མ་མཐའ་དང་། འཕགས་པ་དང་བྱེ་བྲག་ཐོབ་པ་དང་།
ཤེས་པ་དང་། མཐོང་བ་དང་། རེག་པར་སྤྱོད་པ་མེད་ལ་མེད་བཞིན་དུ་འདི་ཤེས་སོ། །འདི་
སོར་མདོ་རིན་ཆེན་འབྱུང་གནས།
126
མཐོང་ངོ་ཞེས་ཁས་འཆེས་པ་ལས། དེ་ལྟུང་བ་བྱུང་བ་རྣམ་པར་དག་པར་འདོད་ནས་དུས་
གཞན་ཞིག་ན་དྲིས་ཀྱང་རུང་། མ་དྲིས་ཀྱང་རུང་། འདི་སྐད་ཅེས་ཚེ་དང་ལྡན་པ་དག་བདག་
གིས་ནི་མི་ཤེས་པར་ཤེས་སོ་ཞེས་སྨྲས། མ་མཐོང་བར་མཐོང་ངོ་ཞེས་སྨྲས་ཏེ། གསོག་
གསོབ་བརྫུན་དུ་སྨྲས་སོ་ཞེས་ཟེར་ན་མངོན་པའི་ང་རྒྱལ་མ་གཏོགས་ཏེ་དགེ་སློང་དེ་ཡང་
ཕམ་པར་_༡༨བ_གྱུར་པ་ཡིན་གྱིས་གནས་པར་མི་བྱའོ། །
ཞེས་པའི་དོན་བརྗོད་པར་བྱ་སྟེ། དེ་ཡང་རྟེན་གྱི་གཞི་བཅས་ལྡན་དགེ་སློང་། ཡུལ་
སྨྲ་བའི་གཞི་ནི་རང་མ་ཡིན་པའི་ཐ་སྙད་ལྔ་དང་ལྡན་པ་སྟེ། མི་ཡིན་པ། སྨྲ་ཤེས་པ། དོན་གོ་
བ། ཤེས་པ་རང་བཞིན་དུ་གནས་པ། མ་ནིང་པ་དང་མཚན་གཉིས་པ་མ་ཡིན་པའོ། །དེ་
ཡང་གཟུགས་གཞན་དུ་བསྒྱུར་བ་དང་མི་སྣང་བར་བྱས་པ་མ་ཡིན་པའོ། །གང་སྨྲ་བའི་
དངོས་པོ་མ་ཡིན་པ་ནི་འདོད་ཁམས་པའི་ཡོན་ཏན་ལས་འདས་པའི་བསམ་གཏན་དང་པོ་
ནས་སངས་རྒྱས་ཀྱི་བར་གྱི་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་གང་རུང་
བ་ཡིན་པའོ། །དེ་ཡང་བསམ་གཏན་གྱི་མཐུས་ལྷ་ཀླུ་སོགས་མཐོང་ཐོས་དང་། མི་རྟག་པའི་
འདུ་ཤེས་སོགས་ཉི་ཤུ་དང་། བསམ་གཟུགས་དང་། ཚད་མེད་དང་། དགེ་སྦྱོང་གི་འབྲས་
བུ་བཞི་དང་། མངོན་ཤེས་དང་། རྣམ་པར་ཐར་པ་རྣམས་སོ། །སྨྲ་བའི་གང་ཟག་ཀྱང་།
སྨྲས་པའི་ཆོས་དེ་དང་མི་ལྡན་པའི་དགེ་སློང་གིས་སོ། །འདུ་ཤེས་མ་འཁྲུལ་ཞིང་ཀུན་སློང་
རང་ཉིད་མི་ཆོས་བླ་མ་དང་ལྡན་པར་སྨྲ་འདོད་དང་། གཞན་གྱིས་སྨྲས་པ་འདུ་ཤེས་བསྒྱུར་
ནས་ཚིག་གིས་དང་དུ་ལེན་འདོད་ལྟ་བུ་རྒྱུན་མི་འཆད་པའོ། །
སྦྱོར་བ་ནི། ངག་མཚན་ཉིད་ལྔ་དང་ལྡན་པ་སྟེ། ངག་ཡིན་པ། བདག་ཉིད་དང་
འབྲེལ་བ། མ་ནོར་བ། གསལ་པོར་སྨྲས་པའོ། །དེར་མ་ཟད་གཞན་གྱིས་སྨྲས་པའི་ཚིག་
དང་དུ་ལེན་པར་རྩོམ་པ་ཡང་དེ་ཉིད་དོ། །འོད་ལྡན་པས། མིའི་འགྲོ་བ་མངོན་སུམ་དུའོ། །
_༡༩ན_ཞེས་པས་མངོན་སུམ་དུ་སྨྲས་པ་བགྲངས་ནས་ངག་ཡན་ལག་དྲུག་ལྡན་ཀྱང་བྱེད་
དོ། །དེ་ལྟར་ཕ་རོལ་པོས་དོན་གོ་ན་མཐར་ཐུག་པའོ། །དེའང་འདུ་ཤེས་བསྒྱུར་ཏེ། བདག་
ལྟུང་བ་སྡེ་ལྔ།
127
ཉིད་མི་ཆོས་བླ་མ་སྨྲ་བའི་ཕྱིར་སྦྱོར་བ་བརྩམས་ནས་དངོས་གཞི་ལ་ཐུག་གི་བར་སྦྱོར་སྦོམ་
སྟེ་འདུ་ཤེས་བསྒྱུར་ནས་བླ་མའི་ཡོན་ཏན་རང་ལ་ཡོད་པར་གོ་འདོད་ཀྱིས་གཞན་ལ་སྦྱོར་
ཞིང་སྟོན་ཏེ། གཞོག་སྨོས་སོགས་དང་། དུར་ཁྲོད་སོགས་ཀྱི་ཤ་ཟ་མཐོང་ཞེས་སོགས་དང་།
འདོད་སེམས་ཀྱིས་བསྡུས་པའི་ཐོས་བསམ་གྱི་ཤེས་རབ་ཀྱིས་ཉོན་མོངས་མགོ་ནོན་ཙམ་
ཡོད་ཅེས་པ་དང་། བླ་མ་སྨྲ་འདོད་ཀྱིས་ཤིང་ཐོག་བཟུང་ནས་འབྲས་བུ་ཐོབ་ཅེས་པ་ལྟ་བུ་
དང་། ཁྱོད་དགྲ་བཅོམ་པ་ཡིན་ན་བདག་གི་བསོད་སྙོམས་ལོངས་ཤིག་ཅེས་ཟེར་བ་ལ་ཅང་
མི་སྨྲ་བས་དང་དུ་ལེན་པའོ། །
བསླབ་བྱ་ནི། མ་བསམ་པ་ལུང་དུ་བསྟན་པར་མི་བྱའོ། །
ཕམ་པ་འདོན་པའི་མཇུག་བསྡུ་བ་ནི། ཚེ་དང་ལྡན་པ་དགཅེས་སྨོས་སོ། །
ཕམ་པ་སྤང་བའི་ཆེད་དུ་ཉེས་དམིགས་བསྟན་པ་ནི། དགེ་སློང་གིས། སོགས་སྨོས་སོ།།
དག་པ་ཉིད་དུ་རྟོགས་པར་བྱ་བའི་རྣམ་པར་བཞག་པ་བསྒྲག་པ་ནི། དེ་ལ་བདག་
གིས། ཞེས་སོ། །
ལྷག་མ།
གཉིས་པ་ལྷག་མ་འདོན་པ་ལ། སྒྲོ་སྐུར་སྤང་བའི་དོན་དུ།
སྡོམ་ལ།
ཁུ་བ་འཛིན་པ་འཁྲིག་ཚིག་བསྙེན་བཀུར་སྨྱན། །
ཁང་པ་ཁང་ཆེན་དང་ནི་གཞི་མེད་པ། །
བག་ཙམ་དགེ་འདུན་དབྱེན་དང་དེ་རྗེས་ཕྱོགས། །
ཁྱིམ་སུན་འབྱིན་དང་བཀའ་བློ་མི་བདེ་བའོ། །ཞེས་སོ། །
ལུང་ལ་གུས་པ་བསྐྱེད་པའི་དོན་དུ་འདོན་པ་ལུང་འབོག་པའི་དོན་ནི། ཚེ་དང་ལྡན་
སོར་མདོ་རིན་ཆེན་འབྱུང་གནས།
128
པ། ཞེས་སོགས་སོ། །
ལྷག་མ་དང་པོའི་སྐབས་བབ་ཀྱི་གཞི་བསམ་པ་དང་བཅས་པ་ནི། བསམ་པ་བཞིན་
_༡༩བ_དུ། ཞེས་སོ། །
སྦྱོར་བ་དམིགས་བསལ་དང་བཅས་པ་ནི། འབྱུང་སྟེ། ཞེས་སོགས་སོ། །
ད་ནི་དེའི་བསླབ་བྱ་བརྗོད་པར་བྱ་སྟེ། གཞིའི་ཡན་ལག་རང་གི་ཡིན་པ། དང་པོའི་
གནས་ནས་མ་འཕོས་པ། ཀུན་སློང་སྦྱིན་འདོད་ཀྱི་བསམ་པས། སྦྱོར་བ་རང་གི་ཡན་ལག་
གི་རྣམ་པ་རེག་ཅིང་རྩོམ་པས་བདེ་བ། རིག་སྔགས་དང་། ས་བོན་དང་། སྨན་དང་། བརྟག་
པའི་ཕྱིར་མཐར་ཐུག་ས་བོན་དང་པོའི་གནས་ནས་འཕོས་པ་ན་ལྷག་མའོ། །
སྦྱོར་བ་བརྩམས་ནས་དངོས་གཞིའི་བར་སྦོམ་པོ་སྟེ། སྦུབས་སུ་འོང་ཟིན་ཕྱུང་བ་
དང་། བདག་ཉིད་མ་ཡིན་པར་ཕྱུང་བ་དང་། ཡན་ལག་འཛིན་པ་ཙམ་ལས་བྱུང་བ་ནི་སྦོམ་
པོའོ། །བཤགས་པར་བྱ་བ་དང་། བསྡམ་པར་བྱ་བ་ནི་སྔ་མ་བཞིན་ནོ། །
ཆགས་སེམས་ཅན་གྱི་རྒྱུན་དང་རྫི་ཕྱོགས་སུ་གཏོད་པ་དང་ལྟ་ན་ཉེས་བྱས་སོ། །
ལྟུང་མེད་ནི། གོས་སམ་གཡན་པ་ཕྲུག་པ་ལྟ་བུར་རེག་པ་དང་། དབྱུང་འདོད་མེད་
པར་འཛག་སྣོད་ལ་དྲུད་པ་དང་། སྔོན་གྱི་ཆུང་མ་དང་བུ་མོས་འཁྱུད་པ་དང་བུད་མེད་ཀྱིས་
བཟུང་བ་ལས་བབ་ཅོལ་དུ་ལྷུང་བ་རོ་མ་མྱངས་ན་ལྟུང་བ་མེད་དོ། །
གཉིས་པ་འཛིན་པ་ལ། རྟེན་བསམ་པ་དང་བཅས་པ་ནི། ཡང་། ཞེས་སོགས་དང་།
ཡུལ་སྦྱོར་བ་དང་བཅས་པ་ནི། བུད་མེད། ཅེས་སོགས་དང་།
མཐར་ཐུག་ནི། བདག་གིར། ཞེས་སོགས་ཏེ།
དེ་དག་རྒྱས་པར་བརྗོད་ན། ཡུལ་བུད་མེད་བརྟེན་རུང་མ་ཉམས་པ་ཐ་མལ་དུ་
གནས་པའི་ལུས་དངོས་སམ། སྐྲ་འམ། དེ་དང་འབྲེལ་བའི་སྐྲ་མཐུད་ལྟ་བུ་ལ་དགེ་སློང་
རང་གི་ལུས་དངོས་མ་ཉམས་པས་འདུ་ཤེས་_༢༠ན_མ་འཁྲུལ་ཞིང་ཆགས་སེམས་ཀྱིས་
རེག་པ་བདག་གིར་བྱས་ན་ལྷག་མ་སྟེ། མཐར་མ་ཐུག་གི་བར་སྦོམ་པོ་ཡིན་ལ། དེ་ལ་
ལྟུང་བ་སྡེ་ལྔ།
129
བསྟེན་མི་རུང་བའི་བུད་མེད་དང་། བསྟེན་རུང་གི་སྐྱེས་པ་དང་། མཚན་མེད་དང་། མ་ནིང་
དང་། དུད་འགྲོ་ལས་གཞན་པའི་སྤྲུལ་པ་མོ་དང་། བུད་མེད་ལ་གོས་སྲབ་པོས་ཆོད་པར་
རེག་པ་དང་། འཇམ་པ་དང་སྙི་བའི་བསམ་པས་བུད་མེད་ལ་རེག་པ་དང་། བོང་བ་སོགས་
མོ་དབང་དུ་འཛུད་པ་ནི་སྦོམ་པོའོ། །
ཕོ་མོ་མ་ནིང་སྤྲུལ་མོ་ལུས་ལས་ཉམས་པ་དང་། རྒོད་བག་གིས་རྐང་པ་སོགས་ཀྱིས་
བུད་མེད་ལ་ཕུལ་བ་དང་། བུད་མེད་ཀྱི་སྟན་ལ་འདུག་པ་དང་། བུད་མེད་འགྱེལ་བ་ལ་
ལངས་ནུས་བཞིན་དུ་བསློང་བ་སོགས་ལ་ཉེས་བྱས་སོ། །
བསླབ་བྱ་ནི། ཆགས་སེམས་མེད་ཀྱང་བུད་མེད་ལ་རེག་པར་མི་བྱ་ཞིང་། བུད་མེད་
ཆུར་ལྷུང་བ་སོགས་ལ་མིང་སྲིང་གི་འདུ་ཤེས་ཀྱིས་བསྒྲལ་བར་བྱའོ། །
ལྟུང་མེད་ནི། ཉམ་ཐག་པའི་བུད་མེད་ཀྱིས་འཁྱུད་པ་དང་། བུད་མེད་ཀྱིས་དགེ་སློང་
ལ་ཕུལ་བ་དང་། དགེ་སློང་ལྷུང་བ་བུད་མེད་ཀྱིས་བཟུང་བ་དང་། མས་འཁྱུད་པ་དང་།
སྔོན་ཁྱིམ་པའི་དུས་ཀྱི་བུ་མོ་པང་ན་འདུག་པ་དང་། བུད་མེད་འཁྲུལ་པ་མོ་དབང་མེད་དུ་
སྟེང་དུ་འགྱེལ་བ་རྣམས་ལ་རེག་པ་བདག་གིར་མ་བྱས་ན་ལྟུང་བ་མེད་དོ། །
གསུམ་པ་འཁྲིག་ཚིག་ལ། རྟེན་བསམ་པ་དང་བཅས་པ་ནི། ཡང་། ཞེས་སོགས།
ཡུལ་དང་སྦྱོར་བ་ནི། བུད་མེད། ཅེས་སོགས།
སྦྱོར་བ་དང་དཔེ་ནི། སྐྱེས་བུ། ཞེས་སོགས་སོ། །
དེ་ཉིད་བཤད་པར་བྱ་སྟེ། ཡུལ་བུད་མེད་བསྟེན་རུང་ཐ་མལ་དུ་གནས་_༢༠བ_པ་རྫུ་
འཕྲུལ་ཅན་མིན་པ་སྨྲ་ཤེས་དོན་གོ་ཤེས་པ་རང་བཞིན་དུ་གནས་པ་ལ་དགེ་སློང་གིས་
བརྗོད་བྱའི་དོན་ཡུལ་དུས་དེར་འཁྲིག་པའི་དངོས་མིང་དུ་གསལ་པོར་གྲགས་པ་འདི་ཤེས་
མ་འཁྲུལ་ཞིང་ཀུན་སློང་སྨྲ་བའི་བདེ་བ་མྱོང་འདོད་ཀྱི་བསམ་པ་ཆགས་སེམས་ཀྱིས་རང་
གིས་སྨྲས་པའམ། ཡུལ་གྱིས་སྨྲས་པ་དང་དུ་ལེན་ཅིང་། ཡུལ་གྱིས་དོན་གོ་ན་དངོས་
གཞིའོ། །
སོར་མདོ་རིན་ཆེན་འབྱུང་གནས།
130
སྦོམ་པོ་ནི། བརྡ་མི་འཕྲོད་པ་དང་། རྫུ་འཕྲུལ་ཅན་གྱི་བུད་མེད་ལ་སྨྲས་པ་དང་།
དངོས་སུ་འཁྲིག་ཚིག་མིན་པར་འབྲེལ་བར་རྨའི་_སྒོ་_ལེགས་པར་དོད་ཅེས་སོགས་
བསྔགས་པ་དང་བསྔགས་པ་མིན་པར་བརྗོད་པ་དང་། འཁྲིག་པ་ལ་བསམས་ནས་སུ་ཁོ་བོ་
ལ་ནས་བྱིན་ཅིག་ཅེས་པ་དང་། དེས་ལ་འགལ་དུ་མ་ཆུག་ཅིག་ཅེས་པ་དང་། ཆགས་
སེམས་མེད་ཀྱང་གོམས་པའི་དབང་གིས་རང་བཞིན་གྱིས་འཁྲིག་ཚིག་སྨྲས་པ་རྣམས་ལ་
སྦོམ་པོའོ། །
བཤགས་སྡོམ་གྱི་ཉེས་བྱས་སྔར་བཞིན་ལ།
འཁྲིག་པ་སྨྲ་འདོད་མེད་ལ་དོན་གཞན་ལ་བསམས་ནས་ལྗོངས་ཀྱི་ངེས་པའི་ཚིག་གི་
མིང་དེ་མཐུན་དུ་གྱུར་པ་ལ་ལྟུང་བ་མེད་དོ། །
བསླབ་བྱ་ནི། འཁྲིག་ཚིག་སྨྲ་བ་སོགས་ལྟུང་བའི་སྒོར་གྱུར་པ་ཐམས་ཅད་ལ་བག་
སྲུང་བས་གནས་པར་བྱའོ། །
བཞི་པ་བསྙེན་བཀུར་ལ། རྟེན་དང་བསམ་པ་ནི། ཡང་། ཞེས་སོ། །
བརྗོད་བྱ་སྦྱོར་བ་ནི། འདི་ལྟ་སྟེ། ཞེས་སོགས་སོ། །
དེ་ཉིད་བརྗོད་དེ། རྟེན་ཡུལ་འཁྲིག་ཚིག་གི་སྐབས་བཞིན་ལ། བུད་མེད་ཀྱི་དངོས་པོ་
ལ་འཁྲིག་པས་བདག་ལ་བསྙེན་བཀུར་གྱིས་ཤིག་ཅེས་འདུ་ཤེས་མ་འཁྲུལ་ཞིང་ཀུན་སློང་
བསྔགས་པ་དེའི་བདེ་བ་མྱོང་བར་འདོད་པས་འབྱོར་བ་བདག་ལྟ་བུའི་དགེ་སློང་ལ་འཁྲིག་
པས་བསྙེན་_༢༡ན_བཀུར་བྱས་ན། བསྙེན་བཀུར་རྣམས་ཀྱི་མཆོག་ཡིན་ནོ་ཞེས་རང་གིས་
སྨྲས་པའམ། ཡུལ་གྱིས་སྨྲས་པ་དང་དུ་ལེན་ན་མཐར་ཐུག་དོན་གོ་ན་དངོས་གཞིའོ། །
སྦོམ་པོ་ནི། སྐྱེས་པ་ལ་སྨྲས་པ་དང་། བདག་དང་འཁྲིག་པ་མ་སྦྱར་བ་གང་རུང་སྨྲས་
པ་དང་། རྫུ་འཕྲུལ་གྱི་ཆོས་ཅན་མོ་དང་། དུད་འགྲོ་ལས་གཞན་པའི་མི་མིན་དང་། བུད་
མེད་རང་བཞིན་དུ་མི་གནས་པ་དང་། བསྟེན་མི་རུང་བ་ལ་སྨྲས་ན་སྦོམ་པོའོ། །
བཤགས་སྡོམ་གྱི་ཉེས་བྱས་སྔར་བཞིན་ལ།
ལྟུང་བ་སྡེ་ལྔ།
131
བདག་དང་འཁྲིག་པ་གང་ཡང་མ་སྦྱར་བར་འཁྲིག་པ་ཡིད་ལ་བསམས་ཏེ་བསྙེན་
བཀུར་གྱིས་ཤིག་ཅེས་སྨྲས་པ་ནི་ཉེས་བྱས་སོ། །
ལྔ་པ་གཉེན་ལ། གདུང་བའི་རྟེན་ནི། ཡང་དགེ་སློང་། ཞེས་སོགས་སོ། །
གཞི་དང་སྦྱོར་བ། བུད་མེད་ལ། ཞེས་སོགས་སོ། །
དེ་ཉིད་བཤད་པ་ནི། དེ་ཡུལ་གྱི་གཞི་དགེ་སློང་གིས་རང་ལས་གཞན་པའི་སྐྱེས་པ་
དང་བུད་མེད་སྤྲད་དུ་རུང་ཡང་འདུ་ཤེས་མ་འཁྲུལ་ཞིང་། ཀུན་སློང་མི་མཐུན་པར་བསྒྲུབ་
པའི་བསམ་པས། སྦྱོར་བ་ཕྲིན་གསུམ་གྱི་སྒོ་ནས་མཐར་ཐུག་སྤྲད་བྱ་གཉིས་འཕྲད་ན་
དངོས་གཞིའོ། །
ཕྲིན་བྱ་ཡུལ་གྱི་སྤྲད་བྱ་གཉིས་སམ། དེ་གཉིས་ལ་དབང་བྱེད་པའི་ཕ་མ་ལས་སོ།
།ཆུང་མར་གྱུར་ཟིན་པའི་སྨྱོན་པ་ལ་ལྷག་མར་མི་འགྱུར་གྱིས། དེ་ལྟར་ན་ཆུང་མ་ནི་རིམ་པ་
བདུན་ཏེ། རིན་ཆས་ཉོས་པ་དང་། ཆུ་ཚིག་གིས་སྦྱིན་པ་དང་། བཙན་ཕྲོགས་སུ་ཐོབ་པ་
དང་། ཁ་དུམ་པ་དང་། ཐང་འགའ་འཕྲད་པ་དང་། གོས་ཟས་ཀྱིས་འཚོ་བ་དང་། སེམས་
འདུས་པ་སྟེ་བདུན་ནོ། །དེ་ལ་དང་པོ་_གསུམ་_ནི་དམ་པ་གསུམ་དང་། ཕྱི་མ་བཞི་ལ་
དམན་_༢༡བ_པ་བཞི་ཞེས་པའི་ཐ་སྙད་དུ་བྱེད་ལ། དེའི་དང་པོ་གསུམ་ཆུང་མ་མིན་པར་
བསྒྲགས་པ་དང་། དྲིལ་བསྒྲགས་ནས་སླར་ཆུང་མ་མ་ཡིན་པར་གྱུར་པ་སྤྲད་ན་ལྷག་མའོ། །
དང་པོ་གསུམ་ལ་ཡང་། སྐྱེས་པ་དང་། དུམ་པ་བཅད་པ་དང་། རྡེའུ་གསུམ་གཏོར་བ་དང་།
ཆོ་ག་བཏང་བ་རྣམས་བཟླུམས་པ་དང་། མངལ་དུ་གནས་པ་དང་། རབ་ཏུ་བྱུང་བ་ཕོ་མོ་
དང་། ཟ་མ་སོགས་བསྟེན་པའི་ནུས་མེད་དང་། ཆུང་མར་གྱུར་པ་སྤྲད་པ་དང་། ལན་བཞིར་
ཞུགས་པ་ནི་མཐུན་ཟིན་པའི་ཕྱིར་དང་། དུས་བཏབ་པ་སྟོན་པ་དང་། འཐབས་དཀྲོལ་གྱིས་
འཕྲོག་པ་དང་། ཆེ་གེ་མོ་ཉོས་ཤིག་ཟེར་བ་དང་། བུ་མོ་བྱིན་ཟིན་པ་དོར་བྱས་ཏེ། མ་བྱིན་
པ་སྤྲད་པ་དང་། དགེ་འདུན་གྱི་ཆོས་སྟོན་གྱི་དོན་དང་། རང་ལ་ཟས་སྦྱིན་པ་སོགས་ཀྱི་དོན་
དུ་སྦོམ་པོའོ། །ཕན་ཚུན་ཕྲིན་རེ་ལའང་སྦོམ་པོ་རེའོ། །
སོར་མདོ་རིན་ཆེན་འབྱུང་གནས།
132
བཤགས་སྡོམ་གྱི་ཉེས་བྱས་སྔར་བཞིན་ལ།
ཆུང་མ་དང་པོ་གསུམ་ལ་འཐབ་པ་ཙམ་དང་། འཐབས་པའི་འོག་ཏུ་སྡུམ་ཙམ་བྱེད་པ་
དང་། བུད་མེད་ཉོས་ཤིག་རྙེད་མོད་ཟེར་བ་ཙམ་དང་། དུད་འགྲོ་སྨྱན་བྱེད་ན་ཉེས་བྱས་སོ།།
དྲུག་པ་ཁང་པ་ལ། བཅས་པའི་རྟེན་ནི། དགེ་སློང་། ཞེས་སྨོས་ནས། བདག་གིས་
བླངས་པ། ཞེས་སོགས་ནས། བལྟ་བར་ཞེས་བྱའོ། །ཞེས་པའི་བར་ནི་བསྒྲུབ་པར་བསྟན་
ནས།
དགག་བྱའི་ཕྱོགས་ལ། རྟེན་གཞི་དང་བཅས་པ་ནི། གལ་ཏེ། ཞེས་སོགས་ནས།
ལྷག་མའོ། །ཞེས་པའི་བར་གྱིས་ཏེ།
དེ་ཉིད་བརྗོད་ན། རང་ངམ་གཞན་བསྒོས་པས་ས་གཞི་ཡོ་བྱད་གཞན་ལས་བཙལ་
བ་དང་། སྲོག་ཆགས་ཕྲ་མོ་དང་བཅས་པ། གཞི་མི་རུང་བ་རྩོད་པ་དང་བཅས་པ། མི་
བརྟན་_༢༢ན_པས་བརྩམ་དུ་མི་རུང་བ་གསུམ་དང་ལྡན་པས་གཞི་མ་དག་པ་དང་། དགེ་
འདུན་ལས་གནང་བ་མ་ཐོབ་པ་དང་། ཚད་ལས་ལྷག་པ་དང་། ཕལ་ཆེར་བསྐོར་ཞིང་སྟེང་
གཡོགས་པ་གང་ཟག་གཅིག་གི་དོན་དུ་གྲུབ་པ་ན་དངོས་གཞིའོ། །
ཚད་ནི། ཆུང་མཐའ་སྤྱོད་ལམ་བཞི་ཤོང་པ་ཡན་ཆད་ནས། ཆེ་ཚད་མི་འབྲིང་པོའིསྲིད་དུ་
ཁྲུ་བཅོ་བརྒྱད། ཞེང་དུ་ཁྲུ་ཕྱེད་དང་བཅུ་གཅིག་ནི་ཁང་པའི་ཚད་དོ། །
ཡན་ལག་དེ་དག་ལས་གང་རུང་ཞིག་མ་ཚང་བ་དང་། བསྐོར་ཞིང་མ་བསྐབ་པ་དང་།
ཚད་ལས་ལྷག་པ་གཉིས་མ་ཚང་ན་མ་དག་པ་དང་གནང་བ་མ་ཐོབ་པ་གཉིས་ལ་ཉེས་བྱས་
སོ། །
བསླབ་བྱ་ནི། ས་གཞི་དང་ཡོ་བྱད་མ་བཙལ་ཞིང་གཞི་དག་པར་ཁང་པ་བྱེད་པ་དགེ་
འདུན་ལས་གནང་བ་གསོལ་དགོས་ཤིང་། དགེ་འདུན་གྱིས་ཀྱང་ཐམས་ཅད་ཀྱིས་སོ། །
བསྐོས་པས་གཞི་དག་མ་དག་བརྟགས་ནས། དག་ན་གནང་བ་བྱིན་ཅིང་གནང་བ་དང་མི་
འགལ་བར་བྱའོ། །ཁང་པ་གཞན་གྱིས་བྱས་ཟིན་པ་རྙེད་པ་ལོངས་སྤྱོད་པ་དང་། རྙིང་པ་
ལྟུང་བ་སྡེ་ལྔ།
133
འཆོས་པ་ལ་ལྟུང་བ་མེད་དོ། །
བདུན་པ་ཁང་ཆེན་ལ། བསླབ་བྱ་ནི། དགེ་སློང་གི། ཞེས་སོགས་སོ། །
རྟེན་གཞི་དང་བཅས་པ་ནི། གལ་ཏེ། ཞེས་སོགས་སོ། །
ཆེད་དུ་བྱ་བ་སྦྱོར་བ་དང་བཅས་པ་ནི། དགེ་འདུན་གྱི། ཞེས་སོགས་སོ། །
དེ་ཉིད་བཤད་པར་བྱ་སྟེ། ཁང་ཆེན་བརྩིགས་པའི་གཞི་གོང་ལྟར་མ་དག་པ་གསུམ་
དང་ལྡན་པ། དགེ་འདུན་ལས་གནང་བ་མ་ཐོབ་པ། ཡོ་བྱད་བཙལ་བའམ་མ་བཙལ་བ་གང་
ཡང་རུང་བ། འདུ་ཤེས་མ་འཁྲུལ་ཞིང་ཀུན་སློང་ཁྱིམ་པའམ།_༢༢བ_རབ་བྱུང་གང་ཟག་
བཞིར་ལོངས་པ་ཡན་ཆད་ཀྱི་དོན་དུ་བརྩིགས་པ་དགོས་ཤིང་། སྦྱོར་བ་མཐར་ཐུག་ཁང་
པའི་སྐབས་བཞིན་ནོ། །
ཁང་པའི་ལྷག་མ་བསྐྱེད་པ། མ་བཙལ་པ་དང་ཚད་ལས་ལྷག་པ་ཡན་ལག་ཏུ་དགོས་
ཤིང་། ཁང་ཆེན་ལ་བཙལ་བ་མ་བཙལ་འདྲ་ཞིང་ཚད་མ་གསུངས་པས་ཚད་ལས་ལྷག་པའིལྟུང་
བ་མེད་དོ། །
གཞི་མ་དག་པ་གསུམ་དང་། མི་བརྟན་པ་དང་། བསྐོར་ཞིང་སྟེང་མ་གཡོགས་པ་
དང་། བདག་པོ་གཉིས་གསུམ་གྱི་དོན་དུ་བྱས་པ་རྣམས་ལ་སྦོམ་པོའོ། །
སྦྱོར་བ་སོགས་གོང་བཞིན་ལ།
བསླབ་བྱ་ནི། གཞི་དང་ཡོ་བྱད་བཙལ་མ་བཙལ་གང་ཡང་རུང་བས་ཁང་ཆེན་
བརྩེགས་པའི་ཚེ་དགེ་འདུན་ལ་གནང་བ་གསོལ་བ་དང་དགེ་འདུན་གྱིས་གནང་བ་སྟེར་བ་
སོགས་ཁང་པའི་སྐབས་བཞིན་ནོ། །
བརྒྱད་པ་གཞི་མེད་ལ། རྟེན་བསམ་པ་དང་བཅས་པ་ནི། ཡང་དགེ་སློང་གང་། ཞེས་
སོགས་སོ། །
ཡུལ་གྱི་མཚན་ཉིད་ནི། དགེ་སློང་དག་པ། ཞེས་སོགས་སོ། །
སྦྱོར་བ་ནི། སྐུར་པ། ཞེས་སོགས་སོ། །
སོར་མདོ་རིན་ཆེན་འབྱུང་གནས།
134
དོགས་གཅོད་ནི། དུས། ཞེས་སོགས་སོ། །
དེ་ཉིད་བརྗོད་པར་བྱ་སྟེ། དེ་ལ་དགེ་སློང་གིས་དགེ་སློང་དང་དགེ་སློང་མ་མ་ཉམས་
པའམ། ཉམས་ཀྱང་ཉམས་པར་མ་གྲགས་པ་ཡན་ཆད་ལ་སྐུར་པ་གདབ་བྱའི་དངོས་པོ་
ཕམ་པའི་སྒོ་ནས་མཐོང་ཐོས་དོགས་གསུམ་གྱི་གཞི་མེད་བཞིན་དུ་སྨྲ་བའི་ཡུལ་སྨྲ་ཤེས་
དོན་གོ་མི་ཡིན་པ་ཤེས་པ་རང་བཞིན་དུ་གནས་པ། མ་ནིང་དང་མཚན་གཉིས་པ་མ་ཡིན་པ།
གཟུགས་གཞན་དུ་བསྒྱུར་བ་དང་མི་སྣང་བར་བྱས་པ་མ་ཡིན་པ་ལ། འདུ་ཤེས་མ་འཁྲུལ་
ཞིང་ཀུན་སློང་གདབ་བྱའི་ཡུལ་དེ་ཉམས་པར་འདུན་_༢༣ན_པས་སྐུར་འདེབས་ཀྱི་ཚིག་
གསལ་པོར་སྨྲས་ཤིང་ཕ་རོལ་པོས་གོ་བའོ། །སྐུར་པ་གདབ་བྱའི་མིང་མ་སྨོས་པར་
འདེབས་པ་དང་། སྤྲིང་ཡིག་སོགས་ཀྱིས་དང་། མཚམས་མེད་སོགས་ཀྱིས་གདབ་ན་སྦོམ་
པོའོ། །
བཤགས་སྡོམ་གྱི་ཉེས་བྱས་སོགས་སྔར་བཞིན་ནོ། །
དགུ་པ་བག་ཙམ་ལ། རྟེན་བསམ་པ་དང་བཅས་པ་ནི། ཡང་། ཞེས་སོགས་སོ། །
ཡུལ་གྱི་མཚན་ཉིད་ནི། དགེ་སློང་། ཞེས་སོགས་སོ། །
གཞན་གྱི་ཆ་ནི། མ་ཡིན་པ། ཞེས་སོགས་སོ། །
དེ་ཉིད་བཤད་པར་བྱ་སྟེ། གཞི་1བསམ་མཐར་ཐུག་གཞི་མེད་དང་འདྲ་ལ། སྦྱོར་བ་
ཡུལ་དགེ་སློང་འདི་བུད་མེད་འདི་དང་མི་ཚངས་པར་སྤྱོད་པ་མཐོང་ངོ་། །ཞེས་སོགས་བྱེད་
པོ་དང་བྱ་བ་སྦྱར་ཏེ་གསལ་བར་མ་སྨྲས་པ་དང་། སྨྲས་པ་ནི་ཁྱད་པར་ཡིན་ནོ། །
བཤགས་སྡོམ་གྱི་ཉེས་བྱས་སྦྱོར་བ་སོགས་གོང་བཞིན་ནོ། །
བཅུ་པ་དགེ་འདུན་དབྱེན་ལ། གང་ལ་གཞམ་བསྒོ་བྱ་བའི་ཡུལ་ནི། ཡང་དགེ་སློང་།
ཞེས་སོགས་སོ། །
རྟེན་གང་གིས་བཟློག་པ་ནི། དགེ་སློང་རྣམས། ཞེས་སོགས་སོ། །
ལྟུང་བ་སྡེ་ལྔ།
135
1
འགྲེལ་པར། བཞིན་
ཚུལ་ནི། འདི་སྐད། ཅེས་སོགས་སོ། །
ཅི་ལྟ་བུའི་གནས་པ་ནི། ཚེ་དང་ལྡན་པ། ཞེས་སོགས་སོ། །
གསོལ་བ་དང་བཞིའི་ལས་ཀྱིས་བཟློག་པ་ནི། དགེ་སློང་། ཞེས་སོགས་སོ། །
དེ་ཉིད་བརྗོད་པར་བྱ་སྟེ། འདི་ལ་གཞིའི་ཡན་ལག་ནི་གནས་མཚམས་ནང་ཡིན་པ།
དུས་བསྟན་པ་ལ་སྐྱོན་བྱུང་བའི་འོག་ཡིན་པ། འབྱེད་པ་པོ་ཁ་སྐོང་བར་འོས་པའི་དགེ་སློང་
གི་དངོས་པོ་ཆོས་མ་ཡིན་གྱི། ལྟ་བས་དགེ་སློང་རང་མ་གཏོགས་པར་བྱས་པའི་དགེ་སློང་
ཕན་ཚུན་བཞི་བཞི་ཡན་ཆད་དུ་ལོངས་པ་ལ། འདུ་ཤེས་མ་འཁྲུལ་ཞིང་། ཀུན་_༢༣བ_སློང་
དགེ་འདུན་གྱི་དབྱེན་བྱེད་པ་ལ་ཞུགས་པ། དགེ་འདུན་གྱི་གཞམ་བསྒོ་སོགས་ཀྱིས་བཟློག་
ཀྱང་། སྦྱོར་བ་དེ་མི་གཏོང་བར་བསྒྲུབ་ན་མཐར་ཐུག་བརྗོད་པ་གསུམ་པའི་མཐའ་ལ་མ་
གཏོང་ན་དངོས་གཞིའོ། །དབྱེན་ལ་ཞུགས་པ་ན་གླེང་དྲན་དང་གཞམ་བསྒོས་བཟློག་ཀྱང་དེ་
ལ་མི་གཏོང་ན་གསོལ་བ་དང་བརྗོད་པ་གཉིས་ཀྱི་སྐབས་རྣམས་སུ་སྦོམ་པོ་རེ་རེ་བསྐྱེད་ལ།
གཞན་གྱི་འཁོར་ཁ་འདྲེན་པ་ཡང་སྦོམ་པོའོ། །
བཤགས་སྡོམ་གྱི་ཉེས་བྱས་སྔར་བཞིན་ནོ། །
བཅུ་གཅིག་པ་དེའི་རྗེས་སུ་ཕྱོགས་པ་ལ། དགག་པ་ནི། དགེ་སློང་། ཞེས་སོགས་སོ།།
བཞག་པ་ནི། དེ་ཅིའི་ཕྱིར། ཞེས་སོགས་སོ། །
གཅིག་ཏུ་བྱ་བ་ནི། དགེ་སློང་འདི། ཞེས་སོགས་སོ། །
ཚུལ་ཇི་ལྟར་ཞེ་ན། འདི་སྐད་ཅེས། སོགས་སོ། །
བཟློག་པ་ལས་འདས་པའི་ལྟུང་བ་ནི། ལན། ཞེས་སོགས་སོ། །
དེ་ཉིད་ཀྱི་དོན་ནི། ལྷ་བྱིན་ལྟ་བུ་དབྱེན་བྱེད་པ་ལ་ཞུགས་པ་ན་འདུ་ཤེས་མ་འཁྲུལ་
ཞིང་ཀུན་དབྱེན་གྱི་གྲོགས་བྱེད་འདོད་པས། སྦྱོར་བ་དབྱེན་གྱི་གྲོགས་ལ་ཞུགས་པ་ལ་དགེ་
འདུན་གྱི་གཞམ་བསྒོ་དང་གསོལ་བཞིས་བཟློག་ཀྱང་མི་གཏོང་ན་མཐར་ཐུག་བརྗོད་པ་
གསུམ་པའི་ཚེ་ལྷག་མའོ། །
སོར་མདོ་རིན་ཆེན་འབྱུང་གནས།
136
བཅུ་གཉིས་པ་ཁྱིམ་སུན་འབྱིན་པ་ལ། ཡུལ་གང་ལ་བསྐྲད་པ་ནི། དགེ་སློང་རབ་ཏུ་
མང་པོ། ཞེས་སོ། །
ཚུལ་ཇི་ལྟར་བསྐྲད་པ་ནི། འདི་སྐད་ཅེས། སོགས་སོ། །
ཆད་པར་གོ་བ་བྱས་པ་ནི། ཚེ་དང་ལྡན་པ། ཞེས་སོགས་སོ། །
ཡུལ་གང་ལ་བྱ་བ་ནི། གལ་ཏེ། ཞེས་སོགས་སོ། །
གང་གིས་ན། དགེ་སློང་། ཞེས་སོགས་སོ། །
ལས་ཀྱིས་བཟློག་པ་ནི། དགེ་སློང་། ཞེས་སོགས་སོ། །
འདས་པའི་ལྟུང་བ་ནི། ལན་གཉིས། ཞེས་སོགས་སོ། །
དེ་ཉིད་ཀྱི་དོན་ནི། རྟེན་_༢༤ན_དགེ་སློང་རང་གི་ཉེས་པ་བསྟན་པའམ། གཞན་གྱི་
ཉེས་པ་བསྒྲགས་ཏེ་ཁྱིམ་སུན་འབྱིན་པ་ན་ཡུལ་རང་སྐྲོད་པར་བྱེད་པ་དགེ་འདུན་མཚན་
ཉིད་པ་ལ། འདུ་ཤེས་མ་འཁྲུལ་ཞིང་ཀུན་སློང་སྐུར་པ་འདེབས་འདོད་ཀྱི་བསམ་པས་སྦྱོར་
བ་དགེ་འདུན་འདི་དག་ནི་འདུན་པ་དང་ཞེ་སྡང་དང་གཏི་མུག་དང་འཇིགས་པས་འགྲོ་
བའོ། །ཞེས་སྐུར་པ་འདེབས་པ་ལ་གཞམ་བསྒོ་སོགས་ཀྱིས་བཟློག་ཀྱང་མ་བཏང་ན་བརྗོད་
པ་གསུམ་པའི་ཚེ་ལྷག་མའོ། །
བཅུ་གསུམ་པ་བཀའ་བློ་མི་བདེ་བ་ལ། ཡུལ་གང་ལ་གཞམ་སྟེ་བསྒོ་བ། ཞེས་
སོགས་ཏེ། གཞན་རྣམས་ནི་གོ་བར་ཟད་ལ།
བཟློག་པ་ལས་འདས་པའི་ལྟུང་བ་ནི། ལན་གཉིས། ཞེས་སོ། །
དེ་ཉིད་བཤད་དེ། དེ་ཡང་དགེ་སློང་ལ་ལྟུང་བ་བྱུང་བ་ལྷག་པའི་ཚུལ་ཁྲིམས་ཀྱིས་
གླེང་བ་ན། འདུ་ཤེས་མ་འཁྲུལ་ཞིང་ཀུན་སློང་འགོག་འདོད་ཀྱི་བསམ་པས་སྦྱོར་བ་ཁྱེད་
ཅག་དགེ་ཡང་རུང་སྡིག་ཀྱང་རུང་། བདག་ལ་ཅི་ཡང་མ་སྨྲ་ཞིག་ཅེས་གླེང་བ་འགོག་པ་ལ་
དགེ་འདུན་གྱི་གཞམ་བསྒོ་སོགས་ཀྱིས་བཟློག་ཀྱང་མ་གཏོང་ན་བརྗོད་པ་རྫོགས་པ་ན་ལྷག་
མའོ། །བསྒོ་གྱུར་གྱི་ལྟུང་བ་བཞི་པོ་འདི་ལ་དབྱེན་དང་རྗེས་ཕྱོགས་གཉིས་ལ་འཇུག་པ་
ལྟུང་བ་སྡེ་ལྔ།
137
ཙམ་ན་ཉེས་བྱས། ཁྱིམ་སུན་འབྱིན་པ་ལ་བསྐྲད་པ་ནན་ཏུར་མ་བྱས་པ་དང་། བཀའ་བློ་མི་
བདེ་བ་ལ་གླེང་དྲན་མ་བྱས་གོང་ཉེས་བྱས། ཚིག་འཇམ་པོས་གཞམ་སྟེ་བསྒོ་བ་དང་།
གསོལ་བ་དང་། བརྗོད་པ་གཉིས་དང་། གསུམ་པ་མ་རྫོགས་གོང་རྣམས་སུ་སྦོམ་པོ་རེ་རེ།
གསུམ་པ་རྫོགས་པ་ན་ལྷག་མ་སྟེ་ལྟུང་བའི་སྒོ་དྲུག་ཏུ་ཤེས་པར་བྱའོ། །
དེ་ལྟར་ལྷག་མའི་བསླབ་པ་བཅས་པའི་སྐབས་_༢༤བ_བསྟན་ནས། འདོན་པའི་
མཇུག་བསྡུ་བ་ནི། ཚེ་དང་ལྡན་པ། ཞེས་སོགས་སོ། །
རྟོགས་པར་སླ་བའི་དོན་དུ་དོན་བསྡུ་བ་ནི། དེ་དག་ལས་དགུ་ནི། ཞེས་སོགས་སོ། །
ལྟུང་བ་དག་པའི་དོན་དུ་ཕྱིར་བཅོས་པ་ནི། དགེ་སློང་གིས། ཞེས་སོགས་སོ། །
རྣམ་པར་བཞག་པ་བསྒྲག་པ་ནི། དེ་ལ། ཞེས་སོགས་སོ། །
ལྷག་མའི་འདོན་པ་གསལ་བར་བཤད་ཟིན་ཏོ། །
མ་ངེས་པའི་ཆོས།
གསུམ་པ་མ་ངེས་པ་འདོན་པ་ལ། སྒྲོ་སྐུར་སྤང་བའི་ཕྱིར་སྡོམ་ནི།
སྡོམ་ལ།
དབེན་པ་སྐྱབས་ཡོད་འདུག་པའོ། །ཞེས་སོ། །
ལུང་ལ་གུས་པ་བསྐྱེད་ཅིང་ལུང་འབོག་པ་ནི། ཚེ་དང་ལྡན་པ། ཞེས་སོགས་སོ། །
བཅས་པའི་སྐབས་ནི། དགེ་སློང་། ཞེས་སོགས་སོ། །
འདོན་པ་འཇུག་བསྡུ་བ་ནི། ཚེ་དང་ལྡན་པ། ཞེས་སོགས་སོ། །
དགེ་བ་རྣམ་པར་བཞག་པ་བསྒྲག་པ་ནི། དེ་ལ། ཞེས་སོགས་སོ། །
དེ་ཉིད་ཀྱི་དོན་བཤད་ན། དབེན་པ་སྐྱབས་ཡོད་པ་ན་དགེ་སློང་ཕོ་མོ་པུས་མོ་སྤྲད་དེ་
ཆོས་སྟོན་པ་ནི་ཕམ་ལྷག་གང་རུང་དུ་འབྱུང་དུ་ཉེ་ལ། ཕམ་པ་ཡང་མ་ངེས། ལྷག་མ་ཡང་མ་
སོར་མདོ་རིན་ཆེན་འབྱུང་གནས།
138
ངེས་པའོ། །དབེན་པ་སྐྱབས་ཡོད་པ་ན་དགེ་སློང་ཕོ་མོ་ཕན་ཚུན་དུ་བསྡད་དེ། ལྟུང་བྱེད་དང་
སོར་བཤགས་དང་ཉེས་བྱས་གསུམ་པོ་གང་རུང་ནི་འབྱུང་དུ་ཉེ་ལ། ལྟུང་བྱེད་ཁོ་ན་འབྱུང་
བ་ལ་མ་ངེས། སོར་བཤགས་ཁོ་ན་འབྱུང་བ་ཡང་མ་ངེས། ཉེས་བྱས་ཁོ་ན་འབྱུང་བ་ཡང་མ་
ངེས་པས་མ་ངེས་པའོ། །
སྤང་ལྟུང་གི་སྡེ།
རིམ་གྱིས་འདོན་པ་ལས། སྤང་ལྟུང་གི་སྡེ་ནི།
སྒྲོ་འདོགས་སྐུར་འདེབས་སྤོང་བའི་དོན་དུ།
_བཅུ་ཚན་དང་པོ།_
སྡོམ་ལ།
འཆང་བ་འབྲལ་བ་འཇོག་པ་དང་། །
འཁྲུར་འཇུག་པ་དང་ལེན་པ་དང་། །
སློང་དང་སྟོད་གཡོགས་སྨད་གཡོགས་བཅས། །
རིན་ཐང་སོ་སོར་བསྐུར་བའོ། །ཞེས་སོ། །
ལུང་འབོག་པ་ནི། ཚེ་དང་ལྡན་པ། ཞེས་སོགས་སོ། །
རྟེན་བཅང་དུ་གནང་བའི་དུས་དང་བཅས་པ་ནི། ཡང་། ཞེས་སོགས་སོ། །
དུས་_༢༥ན_ལས་འདས་པའི་ལྟུང་བ་ནི། དེ་ལས་འདས་ན། ཞེས་སོགས་སོ། །
དེ་ཉིད་བཤད་པར་བྱ་སྟེ། གོས་རུང་བ་ཚད་དང་ལྡན་པ། རང་གི་ཡིན་པ། ཡང་།
ཞེས་སོགས་སོ། །
བྱིན་གྱིས་མ་བརླབས་པའམ། བརླབས་ཀྱང་ཤན་གྱིས་གོས་པ། རྟེན་སྲ་བརྐྱང་མ་
ལྟུང་བ་སྡེ་ལྔ།
139
བཏིང་པའི་དགེ་སློང་གིས་འདུ་ཤེས་མ་འཁྲུལ་ཞིང་ཀུན་སློང་རང་དོན་དུ་འཆང་བར་འདོད་
པས་སྦྱོར་བ་རང་སྟོབས་སམ་ཤན་སྟོབས་གང་རུང་གིས་ཞག་བཅུར་བཅང་པ། མཐར་
ཐུག་བཅུ་འདས་ཏེ་བཅུ་གཅིག་པའི་སྐྱ་རེངས་དང་པོ་ཤར་བའི་ཚེ་འཆང་བའི་སྤང་ལྟུང་
འབྱུང་ངོ་། །གཞན་ལ་ཞེ་ཐག་པ་ནས་བསྔོས་པ་དང་། ལྷག་པོ་དང་མཁོ་བའི་ཡོ་བྱད་དུ་
བྱིན་གྱིས་བརླབ་པ་དང་། སྲ་བརྐྱང་བཏིང་ཆགས་ལ་ལྟུང་བ་འདི་མི་འབྱུང་ངོ། །
ཤན་བརྡེག་ཚུལ་ལ། བྱིན་གྱིས་བརླབས་པས་བྱིན་གྱིས་བརླབ་པ་ལ་བརྟེན་ན།
ཞག་བདུན་པའི་སྨན་བུ་རམ་ལྟ་བུ་ཞིག་ཚེས་གཅིག་ལ་བྱིན་གྱིས་བརླབས། ཚེས་གཉིས་ལ་
རིགས་འདྲ་ཕྱི་མ་ཞིག་བྱིན་གྱིས་བརླབ་ཅིང་བཅངས་ན། སྔ་མས་ཞག་བདུན་འདས་པ་ན་
ཕྱི་མས་ཞག་བདུན་མ་ལོན་ཀྱང་ལོན་པའི་དོད་བྱས་ནས་གཉིས་ཀ་ལ་བརྟེན་པའི་ལྟུང་བ་
འབྱུང་བ་ལྟ་བུའོ། །མ་བརླབས་པས་མ་བརླབས་པ་ལ་རྡེག་པའི་ཤན་ནི། འཆང་བའི་
སྐབས་སུ་ཚེས་གཅིག་ལ་གོས་སམ་ལྷུང་བཟེད་ཅིག་རྙེད། ཚེས་བརྒྱད་ལྟ་བུ་ལ་གཞན་ཞིག་
རྙེད་དེ། སྔ་ཕྱི་གཉིས་ཀ་མ་བརླབ་པར་བཅངས་ནས། སྔར་རྙེད་དེ་ཞག་བཅུ་འདས་ནས་ཕྱི་
མས་ཞག་བཅུ་མ་ལོན་ཀྱང་ལོན་པའི་དོད་བྱས་ནས་གཉིས་ཀ་ལ་ལྟུང་བ་འབྱུང་བའོ། །ལྟུང་
བ་འདི་སྨན་ལ་མེད་དེ། ཕྱི་མ་_༢༥བ_མེད་གོང་དུ་སྔ་མ་ལས་ལྟུང་བ་བྱུང་ཟིན་པའི་ཕྱིར།
རྣམ་པར་བཞག་པ་འདི་ནི་ཞག་ཤན་ཡིན་ལ། བྱིན་གྱིས་མ་བརླབ་པའི་ཤན་མ་ཡིན་ནོ། །
ཚེས་གཅིག་ལ་སྨན་ནམ་གོས་སམ་ལྷུང་བཟེད་གཉིས་རྙེད་པ་ལས། གཅིག་བརླབས་
གཅིག་མ་བརླབ་པར་རང་རང་གི་ཞག་དུས་འདས་པར་བཅངས་ན། མ་བརླབས་པ་དེས་
བརླབས་པ་དེ་ལ་ཤན་གྱིས་གོས་ནས་ལྟུང་བ་གཉིས་འབྱུང་བ་ལྟ་བུའོ། །རྣམ་གཞག་འདི་
ནི་མ་བརླབས་པའི་ཤན་ཡིན་གྱི། ཞག་ཤན་མ་ཡིན་པའོ། །ཡང་ཚེས་གཅིག་ལ་གོས་སམ་
ལྷུང་བཟེད་གཅིག་རྙེད་པ་དེ་མ་བརླབས། ཚེས་གཅིག་ལ་ཕྱི་མ་ཞིག་རྙེད་དེ་བརླབས་ནས་
སྔ་མ་ཞག་བཅུ་ལོན་པ་ན་ཕྱི་མས་བརླབས་ནས་ཞག་བཅུ་མ་ལོན་ཀྱང་ལོན་པའི་དོད་བྱས་
ནས་ཤན་གྱིས་གོས་པས་རྣམ་པར་བཞག་པ་འདི་ནི་མ་བརླབས་པ་དང་ཞག་གི་ཤན་གཉིས་
སོར་མདོ་རིན་ཆེན་འབྱུང་གནས།
140
ཀ་ཡིན་པ་ལྟ་བུའོ། །འདི་སྨན་ལ་མེད་དེ་སྔ་མ་ལ་བྱིན་ལེན་བྱས་ནས་ལྟུང་བ་བྱུང་ཟིན་པའིཕྱིར།
སྤང་ལྟུང་སུམ་ཅུ་ལས་གང་རུང་གི་ལྟུང་བ་བྱུང་ནས་མ་བཤགས་ཀྱི་བར་ལ་གོས་
སོགས་རུང་བ་ཚད་དང་ལྡན་པ་ཞིག་རྙེད་ན་སྔ་མའི་ཤན་གྱིས་ཕྱི་མ་ཡང་ཕྱིར་བཅོས་བྱེད་ཚེ་
སྤངས་དགོས་པའོ། །རྣམ་གཞག་སྔ་མ་གསུམ་ནི་ལྟུང་བའི་ཤན་ཡིན་ལ། ཕྱི་མ་ནི་སྤངས་
ཙམ་གྱི་ཤན་ནོ། །
གཉིས་པ་འབྲལ་བ་ནི། རྟེན་གཞི་དང་བཅས་པ་ནི། དགེ་སློང་། ཞེས་སོ། །
སྦྱོར་བ་དམིགས་བསལ་དང་བཅས་པ་ནི། མཚམས་ཀྱི། ཞེས་སོགས་སོ། །
དེ་ཡང་རང་གི་ཆོས་གོས་གསུམ་གང་ཡང་རུང་བ། རུང་བ་ཚད་ལྡན་བྱིན་གྱིས་
བརླབས་པ་འཇིག་པ་དང་བཅས་པའི་དགོས་པ་ལས་གཞན་པའི་རྟེན་གང་ཟག་སྲ་བརྐྱང་
བཏིང་ཆགས་དང་སྣམ་སྦྱར་དང་མི་_༢༦ན_འབྲལ་བའི་གནང་བ་ཐོབ་པ་མིན་པས་འདུ་
ཤེས་མ་འཁྲུལ་ཞིང་། ཀུན་སློང་འབྲལ་འདོད་ཀྱི་བསམ་པ་དང་ལྡན་པས་སྦྱོར་བ་ཆོས་གོས་
བཞག་པའི་གནས་ཉེ་འཁོར་དང་བཅས་པ་ལས་ཕྱི་རོལ་ཏུ་མཚན་མོ་འདས་ནས་མཐར་
ཐུག་ཞག་ཕྱི་མའི་སྐྱ་རེངས་དང་པོ་ཤར་ནས་འབྲལ་བའི་སྤང་བའོ། །ཆོས་གོས་ཚད་ལས་
ཆུང་བ་དང་རུང་བ་མ་ཡིན་པ་དང་། རྒྱུའི་བྱིན་རླབས་ཅན་རྣམས་དང་བྲལ་བ་ལ་ཉེས་བྱས་
སོ། །
བསླབ་བྱ་ནི། གདིང་བ་ཉི་མ་དེ་རིང་ལ་ཕྱིར་བཟློག་བསམ་པ་མེད་པར་མི་བཞག
དེ་ལྟར་བསམས་ཏེ་སོང་བ་ལས་ལྡོག་མ་ནུས་ན། གཞན་ལས་གཡར་ཞིང་མ་རྙེད། བླ་གོས་
བཞི་བལྟབས་སུ་བྱས་པའི་སྟེང་དུ་ཡུན་རིང་མི་ཉམས་པར་བྱ། སྣམ་སྦྱར་ནི་བཞག་པའི་
གནས་སུ་བརླག་ཉེན་མེད་ཅིང་། ཁྱེར་བའི་བར་ཉེན་ཡོད་ན་བཞག་པར་བྱ་སྟེ། དེ་ལས་
ལྡོག་ན་ཁྱེར་བར་བྱ། སྲ་བརྐྱང་བཏིང་བ་དང་། མི་འབྲལ་བའི་གནང་བ་ཐོབ་ན་མ་ཁྱེར་
ཡང་ཉེས་པ་མེད་ཅིང་། ཉི་མ་དེ་ཉིད་ལ་ཕྱིར་ལྡོག་བསམས་ནས་སོང་བ་ལ་བཟློག་མ་ནུས་
ན་དེའི་བྱིན་རླབས་ཕྱུང་སྟེ་ཁྱིམ་པའི་གོས་ཡན་ཆད་གང་རུང་ལ་བྱིན་གྱིས་བརླབ་བོ། །བྱིན་
ལྟུང་བ་སྡེ་ལྔ།
141
གྱིས་བརླབས་པའི་ཡུལ་མེད་ན་རང་གིས་ཀྱང་ངོ་། །
གསུམ་པ་ཟླ་འཇོག་ལ། རྟེན་གྱིས་བླང་དུ་རུང་བར་བསྟན་པ་ནི། དགེ་སློང་། ཞེས་
སོགས་སོ། །
བླངས་ནས་དུས་ལས་འདས་པའི་ལྟུང་བ་ནི། དེ་ལས། ཞེས་སོགས་སོ། །
དེ་ཡང་རྟེན་སྲ་བརྐྱང་མ་བཏིང་ཞིང་ཆོས་གོས་གསུམ་གང་རུང་མེད་པའི་དགེ་སློང་
གིས་འཇོག་པའི་དངོས་པོ་གྱོན་བྱར་རུང་བ་གྲུ་གང་དུ་ལངས་ཤིང་འཁོར་གསུམ་མི་ཁེབས་
པ་ཁ་སྐོང་ལ་རེ་བ་དང་_༢༦བ_བཅས་པ། བྱིན་གྱིས་མ་བརླབ་པའམ། མ་བརླབས་པའི་
ཤན་གྱིས་གོས་པ། འདུ་ཤེས་མ་འཁྲུལ་ཞིང་ཀུན་སློང་རང་དོན་དུ་ཞག་སུམ་ཅུར་འཆང་
འདོད་པའི་བསམ་པས་དེ་ལྟར་བཅངས་ཏེ་མཐར་ཐུག་ཞག་སོ་གཅིག་པའི་སྐྱ་རེངས་ཤར་
བའི་ཚེ་སྤང་བའོ། །ཁྲུ་གང་བས་ཆུང་བ་དང་། རྒྱུ་མི་རུང་བ་དང་། གཞན་དོན་དུ་དང་།
དཀར་པོ་མིན་པའི་ཁ་དོག་སོགས་མི་མཐུན་པ་དང་། གདོང་ཕྱིས་ཆུ་ཚགས་སོགས་བྱིན་
གྱིས་མ་བརླབས་པར་ཟླ་བར་བཞག་ན་ཉེས་བྱས་སོ། །
བསླབ་བྱ་ལ། སྣམ་སྦྱར་དང་གདིང་བ་གཉིས་རྒྱུ་གསར་པ་ལ་མཐའ་གཉིས་རིམ་དུ་
བྱ། བླ་གོས་ཐང་གོས་གཉིས་ལ་མཐའ་གཅིག་རྐྱང་། ཟླ་བ་བཞིའི་དུས་ཚིགས་སུ་སྤྱད་པ་
ལ་ནི། དེ་དག་གཉིས་འགྱུར་དུ་བྱ་ཞིང་། ལྷག་མ་མི་སྦྱར། སྣམ་སྦྱར་གྱི་སྣམ་ཕྲན་དགུ་པ་
ཡན་ཆད་ཉི་ཤུ་རྩ་ལྔ་མན་ཆད་ཟུང་མི་བྱ། སྣམ་ཕྲན་དགུ་པ། བཅུ་གཅིག་པ། བཅུ་གསུམ་
པ་གསུམ་ལ་གླེགས་བུ་ཕྱེད་དང་གསུམ་པ་བྱ། སྣམ་ཕྲན་བཅོ་ལྔ་པ། བཅུ་བདུན་པ། བཅུ་
དགུ་པ་གསུམ་ལ་གླེགས་བུ་ཕྱེད་དང་བཞི་པ་བྱ། སྣམ་ཕྲན་ཉེར་གཅིག་པ། ཉེར་གསུམ་པ།
ཉེར་ལྔ་པ་གསུམ་ལ་གླེགས་བུ་ཕྱེད་དང་ལྔ་པ་བྱ། གླེགས་བུ་དང་གླེགས་བུ་ཕྱེད་པ་མཉམ་
དུ་མི་བསྒྲིག་པར་ཕན་ཚུན་སྣྲེལ་བར་བྱ། ཚལ་བུ་རྣམས་ཀྱི་ཁ་དབུས་ནས་གཡས་གཡོན་དུ་
ལྟ་བ་དང་། མཐའ་བསྐོར་དང་ལེའུ་ཡི་ཚད་རབ་སོར་བཞི། འབྲིང་སོར་ཕྱེད་དང་གསུམ།
ཐ་མ་སོར་གཉིས་སམ་མཐེབ་སོར་གང་བ་བྱ་ཞིང་། སྣམ་སྦྱར་དང་བླ་གོས་ཀྱི་ཆེ་ཚད་སྲིད་
སོར་མདོ་རིན་ཆེན་འབྱུང་གནས།
142
དུ་ཁྲུ་ལྔ་དང་ཞེང་དུ་ཁྲུ་གསུམ། ཆུང་ཚད་སྲིད་དུ་ཁྲུ་ཕྱེད་དང་ལྔ་དང་ཞེང་དུ་ཁྲུ་ཕྱེད་དང་
གསུམ། འབྲིང་ཚད་ལ་དེའི་བར་དུ་བྱ་_༢༧ན_ཞིང་། མཐང་གོས་ནི་དོ་དང་བཞི་ཡང་ཡིན་
ལ་དོ་དང་ལྔ་ཡང་ཡིན་ནོ། །བླ་གོས་ལ་སྣམ་ཕྲན་བདུན་དང་གླེགས་བུ་ཕྱེད་དང་གསུམ་
པའོ། །མཐང་གོས་ལ་སྣམ་ཕྲན་ལྔ་དང་གླེགས་བུ་ཕྱེད་དང་གཉིས་སོ། །སྣམ་སྦྱར་གྱི་སྣོད་
གཏོར་བུ་ནི། སྲིད་དུ་ཁྲུ་གསུམ། ཞེང་དུ་ཁྲུ་ཕྱེད་དང་གསུམ། དབུས་སུ་ཁ་གཏོད་ཅིང་ཁ་
རྒྱུན་བུ་གུ་ཅན་ཐིག་གུས་བརྒྱུད་པར་བྱའོ། །
_བཞི་པ་_འཁྲུར་འཇུག་པ་ལ། རྟེན་གཞི་དང་བཅས་པ་ནི། ཡང་། ཞེས་སོགས་སོ།།
སྦྱོར་བའི་དབྱེ་བ་ནི། འཁྲུར་འཇུག་གམ། ཞེས་སོགས་སོ། །
དེ་ཡང་དགེ་སློང་གིས་ཡུལ་དགེ་སློང་མ་བདུན་བརྒྱུད་ཚུན་ཆད་ཀྱི་ཉེ་དུ་མ་ཡིན་པ་
ལ། དངོས་པོ་ཆོས་གོས་གསུམ་བྱིན་གྱིས་བརླབས་པ་དང་གདིང་བ་དག་ལ། གང་རུང་འདུ་
ཤེས་མ་འཁྲུལ་པའམ་ཐེ་ཚོམ་ཟ་བཞིན་དུ་ཀུན་སློང་རང་དོན་དུ་འཁྲུར་འཇུག་པའི་བསམ་
པས། སྦྱོར་བ་མངོན་སུམ་དུ་འཁྲུར་འཇུག་གམ། འཚེད་དུ་འཇུག་གམ། འཆག་ཏུ་འཇུག་
པས་མཐར་ཐུག་གོས་ཀྱི་ཕྱོགས་གཅིག་ཆུར་བཅུག་པ་ཙམ་ན་སྤང་བའོ། །དྲེའུ་རྔོག་དང་
སྔས་དང་གདན་དང་། དགེ་འདུན་གྱི་རྣམས་ལ་ཉེས་བྱས་སོ། །
བསླབ་བྱ་ནི། དགེ་འདུན་གྱི་ཁྲིམས་སུ་བཅས་པ་བསྲུང་བར་བྱའོ། །གློ་བུར་དུ་
འོངས་པས་ཀྱང་དྲིས་ནས་མི་འགལ་བར་བྱ། སངས་རྒྱས་ཀྱི་བཀའ་དང་འགལ་བའི་དགེ་
འདུན་གྱི་ཁྲིམས་མ་བསྲུངས་ཀྱང་ཉེས་པ་མེད་དོ། །
_ལྔ་པ་_ལེན་པ་ལ། རྟེན་ཡུལ་ནི། ཡང་། ཞེས་སོགས་སོ། །
སྦྱོར་བའི་དམིགས་བསལ་ནི། ལན་གཅིགཅེས་སོགས་ཏེ།
བརྟེན་ཡུལ་གོང་དང་འདྲ་ཞིང་། དངོས་_༢༧བ_པོ་གོས་སམ་མཚོན་པས་ལྷུང་བཟེད་
རུང་བ་ཚད་དང་ལྡན་པ། སྦྱོར་བ་ངག་གི་རིག་བྱེད་ཀྱིས་བླངས་ཏེ། མཐར་ཐུག་ལག་ཏུ་
ཐོབ་ན་སྤང་བའོ། །
ལྟུང་བ་སྡེ་ལྔ།
143
བདུན་པ་སྟོད་གཡོགས་སྨད་གཡོགས་དང་བཅས། ཞེས།1
_དྲུག་པ་_སློང་བར་མི་རིགས་པ་སློང་བའི་སྤང་བ་ལ། རྟེན་གྱིས་བསླང་བར་གནས་
པ་བརྟན་པ་ནི། དགེ་སློང་། ཞེས་སོགས་སོ། །
སླད་དུ་བསླང་བའི་ཚད་ནི། གལ་ཏེ། ཞེས་སོགས་སོ། །
_བདུན་པ་_ཚད་ལས་འདས་པའི་ལྟུང་བ་ནི། དེ་ལས། ཞེས་སོགས་སོ། །
དེ་ཡང་རྟེན་དགེ་སློང་ཆོས་གོས་ཚང་མ་ཡོད་པས། ཡུལ་ཁྱིམ་པ་ཉེ་དུ་མ་ཡིན་པ་ལ་
དངོས་པོ་ཁྱིམ་པའི་འམ། རབ་ཏུ་བྱུང་བའི་གོས་སྟོད་གཡོགས་སྨད་གཡོགས་ཙམ་ལས་
ལྷག་པ། འདུ་ཤེས་མ་འཁྲུལ་ཞིང་ཀུན་སློང་བསླང་འདོད་ཀྱི་བསམ་པ། སྦྱོར་བ་ངག་གི་
རིག་བྱེད་ཀྱིས་བསླངས་ཏེ། མཐར་ཐུག་ཐོབ་པ་ན་སྤང་བའོ། །
རང་ལ་འཚོ་བའི་ཡོ་བྱད་ཀྱི་གོས་མེད་པ་སློང་བར་རིགས་ཀྱི། ལྷག་པོར་བླངས་ན་
ལྟུང་བར་འགྱུར་རོ། །
བརྒྱད་པ་ལྤགས་པ་སློང་བ་ནི། ཡུལ་ཚད་དུ་བྱ་བ་དང་བཅས་པ་ནི། དགེ་སློང་གིས།
ཞེས་སོགས་སོ། །
སྦྱོར་བའི་མཚན་ཉིད་ཀུན་སློང་དང་བཅས་པ་ནི། དེས་ན། ཞེས་སོགས་སོ། །
མཐར་ཐུག་གི་མཚན་ཉིད་ནི། གོས་གྲུབ་ན། ཞེས་སོགས་སོ། །
དེ་ཡང་དགེ་སློང་སྲ་བརྐྱང་མ་བཏིང་བས་ཡུལ་ཁྱིམ་པ་ཉེ་དུ་མ་ཡིན་པ་ལ། རང་ལ་
བསྔོས་པའི་གོས་འདུ་ཤེས་མ་འཁྲུལ་ཞིང་ཀུན་སློང་རང་ལ་བསྔོས་པར་ཤེས་པ་ལ་དངོས་
སུ་འབུལ་བ་ལོངས་མེད་པར་སྔ་ཚོམས་སུ་བླང་འདོད་པས། སྦྱོར་བ་ངག་གི་རིག་བྱེད་ཀྱིས་
བླངས་ཏེ། མཐར་ཐུག་དེའི་རྐྱེན་གྱིས་ཐོབ་ན་སྤང་བའོ། །
དགུ་པ་སོ་སོ་ནས་ལྤགས་པ་སློང་བ་_༢༨ན_ནི། གཞུང་དོན་གྱི་ཡན་ལག་གསུམ་སྔ་
མ་བཞིན་ཡིན་ནོ། །ལྟུང་བའི་རྣམ་བཞག་ཀྱང་གོང་བཞིན་ལས། འབུལ་བ་པོ་སྤྱི་དང་བྱེ་
སོར་མདོ་རིན་ཆེན་འབྱུང་གནས།
144
1
ཚིག་ཕྲེང་འདི་བྲིས་ནོར་འཐེབ་པ་མིན་ནམ། དཔྱད་དེ་དགོངས་འཆར་གང་ཡོད་ངེས་པར་སྩོལ་གནང་ཡོད་པ་ཞུ།
བྲག་དབྱེ་བ་ལས། གླེང་གཞི་ཁྱད་པར་གྱི་སྤྱི་དང་སོ་སོ་བའི་ཁྱད་པར་རོ། །
བཅུ་པ་བསྐུལ་བའི་སྤང་བ་ནི། སྦྱིན་བདག་གིས་ཕོ་ཉ་བ་ལ་བསྐུལ་བའི་དོན་ནི།
དགེ་སློང་གིས་ཕྱིར། ཞེས་སོགས་སོ། །
དགེ་སློང་གིས་ཕོ་ཉ་ལ་སྤང་བར་བསྟན་པ་ནི། དགེ་སློང་། ཞེས་སོགས་སོ། །
ཕོ་ཉ་བས་ཞལ་ཏ་བ་ལ་དྲི་ཞིང་དགེ་སློང་གིས་བསྟན་པར་བསྟན་པ་ནི། གལ་ཏེ་
ཞལ་ཏ་བགྱིས་པ། ཞེས་སོགས་སོ། །
ཕོ་ཉ་བས་དེ་དག་དགེ་སློང་ལ་གོ་བར་བྱ་བ་ནི། དེ་ནས། ཞེས་སོགས་སོ། །
བསྐུལ་བའི་དོན་ནི། དགེ་སློང་གིས་ཅི་ལྟར་བསྒྲུབ་པ་ནི་དགེ་སློང་གིས། ཞེས་
སོགས་སོ། །
མ་གྲུབ་ན་ཅི་ལྟར་བསྒྲུབ་ཅེ་ན། ཚེ་དང་ལྡན་པ། ཞེས་སོགས་སོ། །
ལྷག་པར་བླང་བའི་ལྟུང་བ་དངོས་ནི། གལ་ཏེ། ཞེས་སོགས་སོ། །
རེ་བ་མེད་ན་སྦྱིན་བདག་ལ་སྦྲན་པ་ནི། གལ་ཏེ། ཞེས་སོགས་སོ། །
དེ་ཡང་དགེ་སློང་གིས་ཡུལ་ཞལ་ལྟ་བ་ལ་དངོས་པོ་ཁྱིམ་པ་ཉེ་དུ་མ་ཡིན་པས་བསྐུལ་
བའི་གོས་ཀྱི་འདུ་ཤེས་མ་འཁྲུལ་ཞིང་ཀུན་སློང་རང་འདོད་ཀྱི་བསམ་པས་སྦྱོར་བ་བསྐུལ་
བསྡད་དྲུག་ལས་ལྷག་པར་བསླངས་ཏེ་མཐར་ཐུག་ཐོབ་ནས་སྤང་བའོ། །དགེ་སློང་གིས་
སྦྱིན་བདག་གིས་ཆོས་གོས་ཀྱི་རིན་བསྐུར་བའི་ཕོ་ཉ་བས་དགེ་སློང་རང་གིས་བསྟེན་པའི་
ཞལ་ཏ་བ་དགེ་བསྙེན་ལྟ་བུ་ལ་གཏད་ན་དེ་ཆོས་གོས་སྒྲུབ་ཏུ་བཅུག་པ་དུས་སུ་མ་བྱུང་ན་
ལན་གསུམ་དུ་བསྐུལ། དེར་མ་བྱུང་ན་ལན་གསུམ་དུ་བསྡད། དེ་ལའང་མ་བྱུང་ན་སྦྱིན་པ་
པོ་ལ་སྦྲན། སྦྱིན་བདག་གི་_༢༨བ_སེམས་བསྡུ་བར་ཁས་ལེན་ན་བསླང་ཞིང་མིན་ལེན་ན་
མི་བླང་ངོ་། །ལྟུང་བ་འདི་རྫོགས་པ་ལ་སྦྱིན་བདག་དང་ཕོ་ཉ་བ་དང་ཞལ་ཏ་བ་གསུམ་ཀ་མི་
ཡིན་པ་ལ་ཡིན་གྱིས། གང་རུང་རེ་མི་མིན་ན་ཉེས་བྱས་སོ། །
ལྟུང་བ་སྡེ་ལྔ།
145
བཅུ་ཚན་གཉིས་པ་ནི།
སྡོམ་ལ།
སྲིན་བལ་འབའ་ཞིག་ཆ་གཉིས་དང་། །
དྲུག་དང་མཐོ་གང་ལམ་དང་ནི། །
འཁྲུ་བ་དང་ནི་གསེར་དངུལ་དང་། །
མངོན་མཚན་ཅན་དང་ཉོ་ཚོང་ངོ་། །
ཞེས་པ་ལས། _དང་པོ་_སྲིན་བལ་འབའ་ཞིག་པ་ལ། རྟེན་ཡུལ་དང་བཅས་པ་ནི།
ཡང་། ཞེས་སོགས་སོ། །
སྦྱོར་བའི་མཚན་ཉིད་ནི། རྟེན། ཞེས་སོགས་སོ། །
དེ་ཡང་རྟེན་དགེ་སློང་། དངོས་པོ་ཡུལ་དུས་དེར་དཀོན་པའི་སྲིན་བལ་ཡིན་པ་ལ།
ཀུན་སློང་སྟན་བྱེད་འདོད་ཀྱིས་ཀུན་ནས་བསླངས་ཏེ། སྦྱོར་བ་རང་ངམ་གཞན་བསྐོས་པས་
མཐར་ཐུག་སྲིན་བལ་བཀྲམ་པ་ཙམ་ན་སྤང་བའོ། །
གཉིས་པ་ནག་པོ་འབའ་ཞིག་པ་ནི། རྟེན་གཞི་དང་བཅས་པ་ནི། ཡང་། ཞེས་སོ། །
སྦྱོར་བའི་མཚན་ཉིད་ནི། སྟན། ཞེས་སོ། །
དེ་ཡང་རང་བཞིན་གྱིས་བལ་ནག་པོའི་གསེབ་ཏུ་དཀར་པོ་ཆ་གཉིས་བསྲེ་བ་སྟེ་ཡན་
ལག་སྔ་མ་བཞིན་ནོ། །
གསུམ་པ་ཆ་གཉིས་བསྲེ་བ་ལ། བསླབ་པར་བྱ་བ་ནི། དགེ་སློང་། ཞེས་སོགས་སོ།།
ལྟུང་བ་དངོས་ནི། གལ་ཏེ། ཞེས་སོགས་སོ། །
དེ་ཡང་ནག་པོའི་གསེབ་ཏུ་དཀར་པོ་ཆ་གཉིས་བསྲེ་བ་སྟེ་ཡན་ལག་སྔ་མ་བཞིན་ནོ།།
བཞི་པ་ལོ་དྲུག་གི་ནང་དུ་སྟན་གཉིས་པ་བྱེད་པ་ལ། སྟན་བཅང་དུ་གནང་བའི་དུས་
དང་བཅས་པ་ནི། དགེ་སློང་། ཞེས་སོགས་སོ། །
དུས་ལས་འདས་པའི་ལྟུང་བ་དམིགས་བསལ་དང་བཅས་པ་ནི། གལ་ཏེ། ཞེས་
སོར་མདོ་རིན་ཆེན་འབྱུང་གནས།
146
སོགས་སོ། །
དེ་ཡང་རྟེན་དགེ་སློང་གིས་དངོས་པོ་ལོ་དྲུག་_༢༩ན_གི་ནང་དུ་སྟན་མ་སྦྱར་བ་འདི་
ཡོད་བཞིན་དུ་འདུ་ཤེས་མ་འཁྲུལ་ཞིང་། ཀུན་སློང་རང་གང་སྤྱོད་འདོད་པས་མཐར་ཐུག་
ལོངས་སྤྱོད་དེ་རྙིང་པར་གྱུར་ན་དེ་ཡང་སྤང་བའོ། །
_ལྔ་པ་མཐོ་གང་གི་སྤང་བ་ནི།_1 དགེ་སློང་གིས་གདིང་བ་གསར་པ་བྱེད་ན། གསར་
པ་ཁ་དོག་མི་སྡུག་པར་བྱ་བའི་ཕྱིར། གདིང་བ་རྙིང་པ་བདེ་བར་གཤེགས་པའི་མཐོ་གང་
འཁོར་བས་ཀླན་པར་བྱའོ། །གལ་ཏེ་དགེ་སློང་གིས་གདིང་བ་གསར་པ་ཁ་དོག་མི་སྡུག་
པར་བྱ་བའི་ཕྱིར། གདིང་བ་རྙིང་པ་བདེ་བར་གཤེགས་པའི་མཐོ་གང་འཁོར་བས་མ་ཀླན་
པར་གདིང་བ་གསར་པ་སྤྱོད་ན་སྤང་བའི་ལྟུང་བྱེད་དོ། །_
དྲུག་པ་བལ་འབུར་པ་ལས་གྱུར་པའི་སྤང་བ་ནི། བསྐུར་དུ་གནང་བའི་ཚད་ནི། དགེསློང་།
ཞེས་པའོ། །
འདས་པའི་ལྟུང་བ་ནི། དེ་ལས། ཞེས་སོགས་སོ། །
དེ་ཡང་རྟེན་དགེ་སློང་གི་དངོས་པོ་བལ་གྱི་ཁུར་རང་གི་ཡིན་པ་དངོས་མ་སྤྲོད་པར་
ཁུར་པོ་ལོངས་པ་རྒྱང་གྲགས་ལས་འདས་པར་འདུ་ཤེས་མ་འཁྲུལ་ཞིང་ཀུན་སློང་རང་གར་དུ་
སྦྱོར་བ་བལ་གྱི་ཁུར་ཁྱེར་བ་གཞན་མེད་ན་དཔག་ཚད་གསུམ་ཚུན་ཆད་དུ་ལྟུང་བ་མེད་དོ། །
དེ་ནས་བརྩམས་ཏེ་རྒྱང་གྲགས་གཅིག་གི་མཐར་ཕྱིན་པའམ། ཁུར་ཁྱེར་བ་ཡོད་ན་དང་པོ་
ནས་བརྩམས་ཏེ་རྒྱང་གྲགས་རེ་རེའི་མཐར་ལྟུང་བ་རེ་རེའོ། །དེའི་ཕྱེད་རེར་ཉེས་བྱས་རེ་
རེའོ། །མངོན་ཤེས་ཀྱི་རྫུ་འཕྲུལ་ལས་གཞན་པས་ནམ་མཁའ་ལ་ཁྱེར་ཏེ་འགྲོ་བ་དང་།
དུད་འགྲོ་ལ་སོགས་སུ་སྤྲུལ་ཏེ་བལ་ཁྱེར་ཏེ་འགྲོ་ན་ཉེས་བྱས་སོ། །
བསླབ་པ་ནི། ཁྱིམ་པའི་ཁུར་ཕྱེད་ལས་མི་ཁུར། ཞྭ་དང་ལྷྭམ་སྒྲོག་གུ་ཅན་དང་།
སྟོད་སྐོར་ནང་ཚང་ཅན་དང་། སྐ་རག་ཙམ་གྱི་དོན་དུ་བལ་ཁྱེར་བ་ལ་ཉེས་པ་མེད་དོ། །
ལྟུང་བ་སྡེ་ལྔ།
147
1
བཅུ་ཚན་གཉིས་པའི་ནང་གསེས། ལྔ་པ་མཐོ་གང་གི་སྤང་བ་འདི་འགྲེལ་པར་མི་གསལ་བས་རྩ་ཚིག་བཏོན་ཏེ་ཁ་བསྐོངས་ཞུས།
བདུན་པ་བལ་རྨེལ་དུ་འཇུག་པའི་སྤང་བ་ལ། རྟེན་ཡུལ་དང་བཅས་པ་ནི། ཡང་དགེསློང་།
ཞེས་སོགས་སོ། །
སྦྱོར་བའི་དབྱེ་བ་ནི། འཁྲུར་འཇུག་གམ། ཞེས་སོགས་སོ།
དེ་ཡང་རང་གིས་བྱིན་གྱིས་རློབ་པའི་ཆོས་གོས་བྱེད་པའི་དོན་དུ་ལུག་གི་བལ་འཁྲུར་
འཇུག་གམ། ཚེད་དུ་འཇུག་གམ། འཆག་ཅེས་པ་རྨེལ་དུ་འཇུག་ཅེས་འདོན་པ་བསྒྱུར་ཏེལྟུང་
བའི་ཡན་ལག་འཁྲུར་འཇུག་གི་སྐབས་_༢༩བ_བཞིན་ནོ། །
བརྒྱད་པ་རིན་པོ་ཆེ་བདག་གིར་བྱེད་པའི་སྤང་བ་ནི། རྟེན་གཞི་དང་བཅས་པ་ནི།
ཡང་། ཞེས་སོགས་སོ། །
སྦྱོར་བའི་མཚན་ཉིད་ནི། ལེན་ཏམ། ཞེས་སོ། །
དེ་ཡང་རྟེན་དགེ་སློང་གིས་རུང་བ་གསུམ་གང་ཡང་མ་བྱས་པའི་དངོས་པོ་གསེར་
དངུལ་ལ་སོགས་རིན་པོ་ཆེ་ཡིན་པ། ཉོ་ཚོང་ལ་སོགས་པའི་ཐ་སྙད་གདགས་སུ་རུང་བ།
རང་གི་ཡིན་པ། ལག་པས་སླེབ་པའི་མངོན་སུམ་དུ་གནས་པ། འདུ་ཤེས་མ་འཁྲུལ་ཞིང་
ཀུན་སློང་རང་དོན་དུ་རང་གར་རེག་པའམ་རེག་འདོད་པས། སྦྱོར་བ་རང་ངམ་གཞན་
མངོན་སུམ་དུ་བསྐོས་ཏེ་འདི་ལོངས་ཤིག་འདི་ཞོག་ཅིག་ཅེས་སོགས་ཀྱི་མཐར་ཐུག་རེག་པ་
རྫོགས་པ་སྤང་བའོ། །ལུས་དང་འབྲེལ་པ་དབྱུག་པ་ལ་སོགས་ཀྱིས་རེག་པ་ལ་ནི་ཁྱད་པར་
མེད་དོ། །ཕ་ཚད་ན་འདུག་པ་དང་། རིན་པོ་ཆེ་ཡིན་ཡང་གས་ཆག་ཚིག་པས་ཐ་སྙད་ཉམས་
ཏེ་རིན་གདགས་སུ་མི་རུང་བ་དང་། རིན་པོ་ཆེའི་རྣམ་པར་བཅོས་པ་ལ་ཉེས་བྱས་སོ། །ཞ་
ཉེ་ཟངས་ལུགས་སོགས་རིན་པོ་ཆེ་མ་བཅོས་པ་ལ་ཉེས་པ་མེད་དོ། །
བསླབ་བྱ་ནི། སྟོན་པས་གནང་བ་ནི་ཁབ་དང་རྒྱ་སོགས་ལ་རིན་པོ་ཆེ་ཤན་མི་བསྲེ།
རག་ཟངས་མཁར་ཤིང་གི་ལྷུང་བཟེད་བདག་གིར་མི་བྱེད། གལ་ཏེ་བྱེད་ན་སྨན་ཕོར་གྱི་
བློས་བྱེད། ལྷུང་བཟེད་བསླབ་ཏུ་རུང་བ་ནི། ལྕགས་དང་ས་ལས་བྱས་པ་གཉིས་ཁོ་ནའོ།
།རིན་པོ་ཆེ་རུང་བ་ལ་གསུམ་སྟེ། སྦྱིན་བདག་བདག་པོར་གཞུག་པ་དང་། ཞལ་ཏ་པའམ་
སོར་མདོ་རིན་ཆེན་འབྱུང་གནས།
148
གཉེར་ཀ་བྱེད་པའི་དགེ་བསྙེན་བདག་པོར་གཞུག་པ་དང་། སྔགས་ཚིག་གིས་བྱིན་གྱིས་
རློབ་པ་སྟེ་གསུམ་མོ། །མེ་ཆུའི་དོན་དུ་མེ་ཆུའི་ཤེལ་དང་། ལམ་རྒྱགས་སོགས་བཟའ་
བཏུང་གི་དོན་དུ་ཀཪྵ་པ་ཎ་_༣༠ན_སོགས་བྱིན་གྱིས་བརླབས་ཏེ་བཅང་དུ་རུང་ལ། དེ་ཡང་
འབྲས་ཆན། ཟན་དྲོན། ཤ། ཉ་ཤ། སྣུམ་ཁུར་ཏེ་བཟའ་བ་ལྔ། ཙི་ཙི། ཁྲེ་རྒོད། རྒྱ་སྲན།
བྲ་རྒོད། ཁྲེ་སྟེ་བཟའ་བར་སྨོན་པ་ལྔ། གསེར། དངུལ། བཻ་ཌཱུཪྻ། _ཤེལ།_ མུ་ཏིག་སྟེ་རིན་
པོ་ཆེ་ལྔ། ཞ་ཉེ་ཟངས་རོ་ཉེ་ཁྲོ་ཆུ་ལྕགས་ཏེ་རིན་པོ་ཆེར་སྨོས་པ་ལྔའོ། །
དགུ་པ་མངོན་མཚན་ཅན་ལ། རྟེན་ཡུལ་དང་བཅས་པ་ནི། ཡང་། ཞེས་སོ། །
སྦྱོར་བའི་མཚན་མ་ནི། རྣམ་པ་སྣ་ཚོགས་པ། ཞེས་སོ། །
དེ་ཡང་རྐྱེན་ཁྱད་པར་ཅན་དང་མི་ལྡན་པའི་དགེ་སློང་ཡུལ་ཁྱིམ་པ་ཉེ་དུ་མིན་པ།
རང་དང་ནོར་མི་གཅིག་པ་ལ་དངོས་པོ་རིན་པོ་ཆེའམ་འབྲུ་ལ་སོགས་རང་དབང་བ།
བསམ་པའི་འདུ་ཤེས་མ་འཁྲུལ་ཞིང་། ཀུན་སློང་རང་དོན་དུ་བསྐྱེད་ཀྱི་ཁེ་འདོད་པས་སྦྱོར་
བ་འབུན་སྐྱེད་བྱེད་པ་ལ་ཞུགས་ཏེ། མཐར་ཐུག་བསྐྱེད་ཐོབ་པ་ན་སྤངས་པའོ། ཡུལ་ཁྱིམ་
པ་མ་ཡིན་པ་ལ་འབུན་སྐྱེད་བྱེད་པ་དང་། གཞན་དོན་དང་། གཞན་ལ་བཅོལ་བ་དང་།
ཕྲིན་ཡིག་སོགས་ཀྱིས་བསྐྱེད་དེ་བསྐྱེད་ཐོབ་པ་ན་ཉེས་བྱས་སོ། །
བསླབ་བྱ་ནི། དཀོན་མཆོག་གི་དོན་དུ་དགེ་བསྙེན་བསྐོས་ཏེ་གཏའ་མ་ཉེས་རི་
བླངས་ཏེ། དཔང་པོ། ལོ་ཟླ་ཉི་མ། གནས་བརྟན་དགེ་བསྐོས། ལེན་པ་པོ་རྫས་སྐྱེད་པ་པོ་
དང་བཅས་པའི་ཡེ་གེ་རྒྱས་བཏབ་སྟེ། དགེ་སློང་གཞན་ཡང་རྒྱུས་ཤེས་བཅུག་ནས་དཀོན་
མཆོག་གི་རྫས་དཀོན་མཆོག་གི་དོན་དུ་བསྐྱེད་ཀྱིས་དཀོན་མཆོག་མཆོད་པར་བྱའོ། །
བཅུ་པ་ཉོ་ཚོང་ལ། རྟེན་གཞི་དང་བཅས་པ་ནི། ཡང་། ཞེས་དང་།
སྦྱོར་བ་མཚན་ཉིད་ནི། རྣམ་པ། ཞེས་སོ། །
དེ་ཡང་རྟེན་སྔོན་གྱི་བུ་ལོན་མི་འཁོར་ཞིང་། བུ་ལོན་_༣༠བ_མ་འཁོར་ན་མ་བྱིན་
ལེན་གྱི་ཕམ་པར་འགྱུར་བ་སོགས་ཀྱི་རྐྱེན་དང་མི་ལྡན་པ་དེ། དངོས་པོ་འབྲུ་གོས། འདུ་
ལྟུང་བ་སྡེ་ལྔ།
149
ཤེས་འཁྲུལ་མེད། ཀུན་སློང་རང་དོན་དུ་རང་གར་ཉོ་ཚོང་བྱེད་འདོད་པས་སྦྱོར་བ་མོད་ཉོ་
དཀོན་ཚོང་གི་སྒོ་ནས་མཐར་ཐུག་ཁེ་སྒྲུབ་པའི་ཚེ་སྤོང་བའོ། །
བསླབ་བྱ་ནི། དགེ་འདུན་གྱི་ཕྱིར་འབྲུ་ཉོ་བར་བྱ་ཞིང་། ཁྱིམ་པའི་ཚོང་བར་དུ་མི་
འཇུགརང་གི་ཆོས་གོས་སོགས་ཁྱིམ་པ་ལ་ཉོར་གཞུགཁྱིམ་པ་མེད་ན་རྫས་ཀྱི་རང་
བཞིན་དྲང་པོར་གཏད་ནས་འདི་ཙམ་པའོ་ཞེས་བསྐྱེད་བརྗོད་ཅིང་། དཀོན་མཆོག་གི་ཕྱིར་
མིན་པར་ཟོང་ལ་མི་རྩེགདུས་འདིར་མ་ཁུག་ན་བསྐྱེད་འདི་ལྟར་འཕེལ་བྱ་བ་སོགས་
གཏའ་མ་མི་གཞུགདགེ་འདུན་གྱི་ཕྱིར་ཡང་རྒན་རབས་ལ་མ་ཞུས་པར་ཚོང་བསྐྱེད་མི་
བཏང་། འབྲུ་སོགས་སྲོག་ཆགས་ཡོད་པར་མི་བཙོང་ཞིང་། སྤང་བྱ་ཕྱི་མ་གཉིས་བཤགས་
པ་ལ་དེ་གཉིས་ཀྱི་ཁེའི་ཆ་གཏན་སྤང་དུ་བྱེད་དགོས་སོ། །
_བཅུ་ཚན་གསུམ་པ།_
སྡོམ་ལ།
ལྷུང་བཟེད་གཉིས་དང་ཐ་ག་གཉིས། །
བྱིན་འཕྲོག་སྟོན་ཟླ་ཐ་ཆུང་དང་། །
དགོན་པ་བ་དང་རས་ཆེན་དང་། །
བསྔོས་པ་དང་ནི་གསོག་འཇོག་གོ། །ཞེས་པས།
དང་པོ་ལ་རྟེན་བཅང་དུ་གནང་བ་དུས་རང་དང་བཅས་པ་ནི། དགེ་སློང་། ཞེས་
སོགས་སོ། །
འདས་པ་ནི། དེ་ལ། ཞེས་སོགས་ཏེ།
རྟེན་དགེ་སློང་གི་དངོས་པོ་རྒྱུ་དང་ཁ་དོག་རུང་ཞིང་། མཐེ་བོའི་ལྟོ་གང་གི་ལྷག་མར་
ཕུལ་དགུ་ཤོང་བ་ཡན་ཆད་ཀྱི་ལྷུང་བཟེད་ལྷག་པོའི་ཡོ་བྱད་དུ་བྱིན་གྱིས་བརླབས་པ་སོགས་
ཀྱིས་རུང་བ་མ་བྱས་པ། འདུ་ཤེས་མ་འཁྲུལ་ཞིང་ཀུན་སློང་རང་དོན་དུ་རྒྱུན་དུ་འཆང་འདོད་
ཀྱི་བསམ་པས་སྦྱོར་བ་ཞག་བཅུ་བཅངས་ནས་མཐར་ཐུག་ཞག་བཅུ་གཅིག་པའི་སྐྱ་རེངས་
སོར་མདོ་རིན་ཆེན་འབྱུང་གནས།
150
འཆར་བའི་ཚེ་སྤང་_༣༡ན_བའོ། །ཡན་ལག་གཞན་རྣམས་གོས་ཞག་བཅུ་འཆང་བའི་
སྐབས་སུ་བཤད་པ་བཞིན་ནོ། །
_གཉིས་པ་_ལྷུང་བཟེད་ལྷག་པོ་ཚོལ་བའི་སྤང་བ་ལ། རྟེན་བསམ་པ་ནི། ཡང་།
ཞེས་སོགས་སོ། །
སྦྱོར་བ་འདས་པ་ནི། ལྷུང་བཟེད། ཅེས་སོགས་སོ། །
ལྟུང་བ་འདི་ཕྱིར་བཅོས་ནི། དགེ་སློང་། ཞེས་སོགས་སོ། །
རྟེན་ལྷུང་བཟེད་རུང་བ་ཚད་ལྡན་ཡོད་པའི་དགེ་སློང་གིས་ཁྱིམ་པ་ཉེ་དུ་མ་ཡིན་པ་ལ་
དངོས་པོ་ལྷུང་བཟེད་རུང་བ་ཚད་ལྡན་འདུ་ཤེས་མ་འཁྲུལ་ཞིང་ཀུན་སློང་རང་དོན་དུ་སློང་
འདོད་ཀྱི་བསམ་པས་སྦྱོར་བ་སློང་བ་ལ་ཞུགས་ཏེ་མཐར་ཐུག་ལག་ཏུ་ཐོབ་ནས་ཐོབ་བློ་
སྐྱེས་པ་ན་སྤང་བའོ། །ལྷུང་བཟེད་མེད་ཀྱང་ཡོད་པའི་བསམ་པས་སློང་བ་དང་། ཡོད་
བཞིན་དུ་རིན་གྱིས་ཉོ་བ་དང་། མེད་ན་རིན་ཡོད་བཞིན་དུ་བསླང་བ་དང་། བཟང་པོ་འདོད་
པས་བརྗེ་བ་རྣམས་ལ་ཉེས་བྱས་སོ། །ལྷན་པ་བཞི་མན་ཆད་བླན་པའམ་བླན་རུང་ལ་བྱིན་
རླབས་ཆགས། ལྔ་ཡན་ཆད་དུ་མི་ཆགས་ལ། ལྷུང་བཟེད་སོགས་ཡོ་བྱད་ལ་ཧ་ཅང་ཆགས་
པར་མི་བྱ། འཚོ་བའི་ཡོ་བྱད་ཀྱི་ལྷུང་བཟེད་དངོས་དང་། རིན་མེད་ན་བླང་དུ་རུང་ལ་ལྟུང་
བ་འདི་ཕྱིར་འཆོས་པའི་ཚེ་ལྷག་པོ་གཅིག་དགེ་འདུན་ལ་བྲིམས་པས་སྙིགས་པར་བྱས་ལ།
ལྷག་པོ་དུ་མ་ཡོད་ན་རབ་ཏུ་བྱུང་བ་གཞན་ལ་གཏན་སྤང་དུ་བྱའོ། །
_གསུམ་པ་_འཐག་ཏུ་འཇུག་པའི་སྤང་བ་ལ། རྟེན་གཞི་ནི། ཡང་། ཞེས་སོགས་ཏེ།
སྦྱོར་འདས་ནི། གོས། སོགས་ཏེ།
རྟེན་དགེ་སློང་གི་ཐ་ག་པ་ཉེ་དུ་མིན་པ་ལ་དངོས་པོ་གོས་ཀྱི་རྒྱུ་རུང་བ་ཚད་ལྡན་རང་
གི་ཡིན་པ། ཉེ་དུ་མིན་པ་ཤེས་བཞིན་དུ་རང་དོན་དུ་འཐག་འཇུག་འདོད་ཀྱི་བསམ་པས།
སྦྱོར་བ་རང་ངམ་བསྐོས་པས་བརྔན་པ་མ་བྱིན་_༣༡བ_པ་འཐག་ཏུ་བཅུག་སྟེ་མཐར་ཐུག་
ཐོབ་བློ་སྐྱེས་པ་ན་སྤང་བའོ། །
ལྟུང་བ་སྡེ་ལྔ།
151
བཞི་པ་འཐག་པ་བསྐྱེད་པ་ལ། ཡུལ་ཆེད་དུ་བྱ་བ་ནི། དགེ་སློང་གིས། ཞེས་སོགས་
སོ། །
སྦྱོར་འདས་ནི། དེ་ནས། ཞེས་སོགས་ཏེ།
སྦྱིན་བདག་གིས་རང་ལ་དངོས་པོ་བདོག་པ་རུང་བ་ཚད་ལྡན་ལས་ལྷག་པའི་སྦྱིན་
བདག་ལས་བླངས་ཏེ་འཐག་ཏུ་བཅུག་ན་སྤང་བ་སྟེ། ཡན་ལག་གོང་བཞིན་ནོ། །
ལྔ་པ་བྱིན་འཕྲོག་ལ། རྟེན་ཡུལ་དང་བཅས་པ་ནི། དགེ་སློང་། ཞེས་སོགས་སོ། །
ཀུན་སློང་གི་མཚན་ཉིད་ནི། དེའི་འོག་ཏུ། ཞེས་སོགས་སོ། །
ཕྱིར་བཅོས་ནི། འཕྲོག་གམ། ཞེས་སོགས་ཏེ།
རྟེན་དགེ་སློང་གིས་ཡུལ་དགེ་སློང་མཚན་ཉིད་དང་ལྡན་པ་ལ་དངོས་པོ་རང་གིས་
བྱིན་གྱིས་བརླབས་པའི་ཆོས་གོས་འདུ་ཤེས་མ་འཁྲུལ་ཞིང་ཀུན་སློང་རང་ངམ་གཞན་གྱི་
དོན་དུ་འཕྲོག་འདོད་ཀྱི་བསམ་པས་སྦྱོར་བ་རང་ངམ་གཞན་བསྐོས་པས་འཕྲོག་སྟེ་མཐར་
ཐུག་བྲལ་བར་བྱ་བའི་དགེ་སློང་གི་ལུས་ལས་ཆོས་གོས་བྲལ་ན་སྤང་བའོ། །མི་རུང་བ་དང་།
ཚད་ལས་ཆུང་བ་དང་། བརྒྱུད་ནས་དང་། སླར་སྦྱིན་སྙམ་ནས་འཕྲོག་པ་ལ་ཉེས་བྱས་ཏེ།
མཐར་ཐུག་གནོད་པར་དོགས་པས་འཕྲོག་པ་ལ་ཉེས་པ་མེད་དོ། །
_དྲུག་པ་_བརྟད་པ་ལས་བྱུང་བའི་སྤང་བ་ནི། རྟེན་གྱིས་བླང་དུ་གནང་བར་བསྟན་པ་
ནི། དགེ་སློང་གི། ཞེས་སོགས་སོ། །
བླངས་ནས་བཅང་དུ་གནང་བར་བསྟན་པ་ནི། བླངས་ནས། ཞེས་སོགས་དང་།
དེ་ལས་འདས་པ་ནི། དེ་ལས། ཞེས་སོགས་ཏེ།
རྟེན་དབྱར་གནས་པའི་དགེ་སློང་གིས་དངོས་པོ་དབྱར་ཁས་ལེན་མ་བྱུང་བའི་གོས་
ཀྱི་རྙེད་པ་རུང་བ་ཚད་ལྡན། དུས་དབྱར་ཁས་བླངས་ནས་དགག་དབྱེ་མ་བྱས་ཀྱི་གོང་དུ་
རྐྱེན་དབང་_༣༢ན_མ་གཏོགས་པར་ཀུན་སློང་དབྱར་ནང་དུ་བདག་གིར་བྱེད་འདོད་པ་
དང་། དབྱར་ནང་དུ་རང་གར་དགོད་པ་དང་། དགག་དབྱེ་ཐོན་པའི་ཕྱི་དེ་ཉིན་མ་བགོས་
སོར་མདོ་རིན་ཆེན་འབྱུང་གནས།
152
པ་དང་། སྦྱོར་བ་དེ་དང་དེ་ལྟར་བྱས་ཏེ་སྔ་མ་དགག་དབྱེའི་ནང་དུ་བདག་གིར་བྱས་པ་དང་
བགོས་པ་དང་། ཕྱི་མ་སྦྱིན་བདག་གི་ཚིག་གིས་དབང་མེད་ནས་སྦེད་པ་མ་བསྐོས་པར་དུས་
དེར་དང་དེ་ལས་འདས་ཏེ། རིམ་བཞིན་དབྱར་གྱི་རྙེད་པ་བདག་གིར་བྱེད་སྔས་པ་དང་།
བགོད་ཕྱིས་ཀྱིས་སྤང་བར་འགྱུར་རོ། །
_བདུན་པ་_དགོན་པའི་སྤང་བ་ལ། སྤྱོད་ཡུལ་གྱི་གྲོང་དུ་བཞག་ཏུ་གནང་བ་ནི། དགེསློང་།
ཞེས་སོགས་དང་།
ཕྱི་རོལ་ཏུ་ཕྲལ་ཏུ་གནང་བ་ནི། དགེ་སློང་། ཞེས་སོགས་དང་།
འདས་པ་ནི། དེ་ལས། ཞེས་སོགས་ཏེ།
རྟེན་སྣམ་སྦྱར་དང་མི་འབྲལ་བའི་གནང་བ་མ་ཐོབ་པ་དང་། སྲ་བརྐྱང་མ་བཏིང་བའི་
དགེ་སློང་གིས་དངོས་པོ་རང་རང་གི་ཆོས་གོས་དངོས་ཀྱི་བྱིན་རླབས་ཅན་དགོན་པར་
འཇིགས་པའི་དབང་གིས་སྤྱོད་ཡུལ་གྱི་གྲོང་དུ་འཇིགས་པ་དང་མ་བྲལ་བའི་བར་བཞག་ཏུ་
རུང་བ་ལ་འདུ་ཤེས་མ་འཁྲུལ་ཞིང་ཀུན་སློང་རང་གར་ཞག་དྲུག་ཏུ་འབྲལ་འདོད་ཀྱི་བསམ་
པས་སྦྱོར་བ་བར་ཆད་ཀྱི་རྐྱེན་མེད་པར་རང་གི་གནས་དང་སྣམ་སྦྱར་བཞག་པའི་གནས་ཉེ་
འཁོར་དང་བཅས་པ་ལས་མཐར་ཐུག་ཞག་ཏུ་འདས་ཏེ། འདུན་པའི་སྐྱ་རེངས་ཤར་བའི་ཚེ་
སྤང་བའོ། །
_བརྒྱད་པ་_རས་ཆེན་བཙལ་སྔས་བཞག་ཕྱིས་ཀྱི་སྤང་བ་ལ། བཙལ་བ་དང་བཞུག་
ཏུ་གནང་བའི་དུས་བསྟན་པ་ནི། དགེ་སློང་། ཞེས་སོགས་དང་།
ཡུན་ཇི་སྲིད་བཅང་བ་ནི། དབྱར་ཟད་ནས། ཞེས་སོགས་དང་།
འདས་པ་ནི། གལ་ཏེ། ཞེས་སོགས་སོ། །
རྟེན་དབྱར་གནས་དང་འབྲེལ་བའི་དགེ་སློང་གིས་དངོས་པོ་རས་ཆེན་རུང་བ་ཚད་
ལྡན་ཆར་ཆུ་སྐྱོབ་ནུས་ཟླ་བ་བཞིར་_༣༢བ_ལོངས་སྤྱད་པའི་རྙིང་པ་མ་ཡིན་པ། བཙལ་བའི་
དུས་དབྱར་ཁས་ལེན་པའི་སྔ་རོལ་ཟླ་བ་གཅིག་གི་ནང་དུ་བཙལ་དུ་རུང་ཞིང་། འཇོག་པའིལྟུང་
བ་སྡེ་ལྔ།
153
དགག་དབྱེ་ཐོན་ནས་ཟླ་བ་ཕྱེད་ཀྱི་ནང་དུ་བཞག་ཏུ་རུང་བ་ལས། ཀུན་སློང་རང་དོན་དུ་
དབྱར་ཁས་ལེན་པའི་ཟླ་བ་གཅིག་གི་གོང་དུ་འཚོལ་འདོད་པ་དང་། དགག་དབྱེ་གྲོལ་ནས་
ཟླ་ཕྱེད་ཀྱི་འོག་ཏུ་རས་ཆེན་སྦེད་པ་མ་བསྐོས་པར་འཇོག་འདོད་ཀྱི་བསམ་པས་སྦྱོར་བ་དེལྟར་
བྱས་ཏེ། མཐར་ཐུག་དེའི་རྐྱེན་གྱིས་ཁས་ལེན་གྱི་ཟླ་བ་གཅིག་གི་གོང་དུ་བཙལ་ནས་
རྙེད་པ་ན་བཙལ་སྔས་ཀྱི་སྤང་བ་དགག་དབྱེ་གྲོལ་ནས་སྦེད་པ་མ་བསྐོས་པར་ཟླ་ཕྱེད་ཀྱི་
འོག་ཏུ་བཅང་ན་བཞག་ཕྱིས་ཀྱི་སྤང་བ་བསྐྱེད་དོ། །
_དགུ་པ་_བསྔོས་བསྒྱུར་གྱི་སྤང་བ་ནི། རྟེན་གཞི་དང་བཅས་པ་ནི། ཡང་། ཞེས་
སོགས་སོ། །
འདུ་ཤེས་སྦྱོར་བ་དང་བཅས་པ་ནི། ཤེས་བཞིན་དུ། ཞེས་སོགས་ཏེ།
རྟེན་དགེ་སློང་གིས་ཁྱིམ་པ་མཚན་ཉིད་དང་ལྡན་པས་དགེ་འདུན་གྱིའམ་གང་ཟག་
གཞན་ལ་བསྔོས་པའི་དངོས་པོ་གོས་སམ་ལྷུང་བཟེད་འདུ་ཤེས་མ་འཁྲུལ་ཞིང་། ཀུན་སློང་
རྐུ་སེམས་མེད་ཀྱང་རང་ལ་བསྒྱུར་འདོད་ཀྱི་བསམ་པས་སྦྱོར་བ་ང་ལ་ཕུལ་ཞེས་བརྗོད་
པས། མཐར་ཐུག་དེ་ཐོབ་པ་ན་སྤང་བའོ། །གང་ཟག་གཞན་ལ་བསྔོས་པ་གཞན་ལ་བསྒྱུར་
བ་ལྟ་བུ་དང་། དགེ་སློང་གཞན་ལ་བསྔོས་པ་གཞན་ལ་བསྒྱུར་བ་ལྟ་བུ་དང་། གཙུག་ལག་
ཁང་གི་ཀ་བ་ལ་བསྔོས་པ་གདུང་མར་བསྒྱུར་བ་ལྟ་བུ་དང་། བང་རིམ་བུམ་པ་ལ་བསྒྱུར་བ་
ལྟ་བུ་དང་། དུད་འགྲོ་གཞན་ལ་བསྔོས་པ་གཞན་དུ་བསྒྱུར་བ་ལྟ་བུ་དང་། རང་གིས་གཞན་
ལ་ཡིད་ཀྱིས་བསྔོས་པ་མི་སྦྱིན་པ་ལྟ་བུ་ཉེས་བྱས་སོ། །ལྷག་མ་ཟ་བའི་དུད་འགྲོ་བཙལ་ཏེ་
མ་_༣༣ན_རྙེད་ན་གཞན་ལ་བྱིན་ཀྱང་ཉེས་མེད་དོ། །
_བཅུ་པ་_གསོག་འཇོག་གི་སྤང་བ་ནི། ལོངས་སྤྱད་པར་གནང་བའི་དུས་ནི། བཅོམ་
ལྡན་འདས། ཞེས་སོ། །
འདས་པ་ནི། དེ་ལ། ཞེས་སོགས་སོ། །
འདོན་པའི་མཇུག་བསྡུ་བ་ནི། ཚེ་དང་ལྡན་པ། ཞེས་སོགས་ཏེ།
སོར་མདོ་རིན་ཆེན་འབྱུང་གནས།
154
རྟེན་དགེ་སློང་ནད་པ་མིན་པས་དངོས་པོ་ལྷའི་བདུད་རྩི་དང་། སྣར་བླུག་པ་ཙམ་
ལས་གཞན་པ་དགེ་སློང་གིས་བསྟེན་རུང་གི་སྨན་བཞི་པོ་གང་རུང་བྱིན་ལེན་བྱས་པ་འདུ་
ཤེས་མ་འཁྲུལ་ཞིང་ཀུན་སློང་ཕྱིས་ལོངས་སྤྱོད་འདོད་ཀྱི་བསམ་པས། སྦྱོར་བ་རང་རང་གི་
གསོག་འཇོག་གི་དུས་ལས་འདས་པ་སྟེ། ཕྱི་དུས་སྨན་བཞི་པོ་བྱིན་ལེན་མ་བྱས་པ་ཉི་མ་
ཕྱེད་ཡན་ཆད་བསྟེན་དུ་རུང་ཞིང་། དུས་རུང་ལ་ཕྱེད་ཡོལ་ནས་བྱིན་ལེན་མ་ཞིག་པར་
བཅང་ན་གསོག་འཇོགབུ་རམ་ལྟ་བུ་ཞག་བདུན་པའི་སྨན་བདུན་པར་བྱིན་གྱིས་བརླབ་པ་
སླར་ཞག་བདུན་ལས་འདས་ཏེ་མཐར་ཐུག་བརྒྱད་པའི་སྐྱ་རེངས་དང་པོ་ཤར་བའི་ཚེ་དང་།
ན་ཚོད་དུ་རུང་བ་ཐུན་ཚོད་ལས་འདས་པར་འཇོག་པ་རྣམས་སྤང་བའོ། །ད་ནི་སྤང་བའིལྟུང་
བྱེད་བཤད་ཟིན་པ་ལ།
ལྟུང་བྱེད་ཀྱི་སྡེ།
ལྟུང་བྱེད་འབའ་ཞིག་པ་ལ།
སྤྱི་སྡོམ་ནི།
ཤེས་བཞིན་དང་ནི་ས་བོན་དང་། །
མ་བསྐོས་པ་དང་ཡང་དང་ཡང་། །
ཆུ་དང་ཁྱིམ་དང་བསམ་བཞིན་དང་། །
མགྲོན་མང་རྐུན་མ་ཆོས་སྟོན་ནོ། །
དེའི་བཅུ་ཚན་དང་པོའི་དངོས་སྡོམ་ལ།
རྫུན་སྐྱོན་དགེ་སློང་ཕྲ་མ་དང་། །
སྐྱོ་སྔོགས་བྱེད་དང་སྟོན་པ་དང་། །
འདོན་དང་གནས་ངན་ལེན་དང་ཆོས། །
ལྟུང་བ་སྡེ་ལྔ།
155
བཤེས་ངོར་བྱེད་དང་ཁྱད་དུ་གསོད། །ཅེས་པའོ། །
བདེན་པའི་ལུང་འབོགས་པ་ནི། ཚེ་དང་ལྡན་པ། ཞེས་སོགས་སོ། །
འདུ་ཤེས་ཀྱི་མཚན་_༣༣བ_ཉིད་ནི། ཤེས་བཞིན་དུ། ཞེས་སོགས་སོ། །
བརྗོད་བྱ་སྦྱོར་བ་དང་བཅས་པ་ནི། རྫུན་དུ། ཞེས་སོགས་ཏེ།
དེ་ཡང་བཅས་ལྡན་དགེ་སློང་གིས་ཕམ་པར་གྱུར་པའི་རྫུན་དང་། ཤེས་བཞིན་དུ་
ཆོས་མ་ཡིན་པ་ལ་ཆོས་དང་ཆོས་ཡིན་པ་ལ་ཆོས་མ་ཡིན་པར་སྟོན་པ་སྦོམ་པོར་འགྱུར་བའིརྫུན་དང་།
གསོ་སྦྱོང་གི་ཚེ་ཅི་འདི་ལ་ཁྱེད་ཡོངས་སུ་དག་གམ་ཞེས་ལན་གསུམ་དུ་དྲིས་པ་
ན་ཅང་མི་སྨྲ་བས་འདའ་བར་བྱེད་པ་ལྟ་བུ་ཉེས་བྱས་སུ་འགྱུར་བའི་རྫུན་དང་། འོག་ནས་
འབྱུང་བ་ལྟར་དགེ་འདུན་ལྷག་མས་སྐུར་པ་འདེབས་པའི་རྫུན་རྣམས་ལས་གཞན་པའི་རྫུན་
རྣམས་ཤེས་བཞིན་གྱི་རྫུན་ནོ། །འདུ་ཤེས་མ་འཁྲུལ་ཞིང་ཀུན་སློང་སྨྲ་འདོད་ཀྱི་བསམ་
པས། སྦྱོར་བ་རང་གིས་སྨྲས་ཏེ་མཐར་ཐུག་ཉན་པོས་བརྡ་སྤྲོད་པའི་དོན་གོ་བ་ན་ལྟུང་བའོ།།
བསླབ་བྱ་ནི། དཀོན་མཆོག་སོགས་ལ་མནའ་འདོར་བར་མི་བྱའོ། །
༢ སྐྱོན་སྨྲ་བའི་གཞི་ནི། མིའི། ཞེས།
སྦྱོར་བ་ནི། སྨྲ་ན། ཞེས་སོགས་ཏེ།
རྟེན་དགེ་སློང་གིས་ཡུལ་དགེ་སློང་ཕ་རོལ་པོ་ལ་འདུ་ཤེས་མ་འཁྲུལ་ཞིང་ཀུན་སློང་
སྐྱོན་བརྗོད་འདོད་ཀྱི་བསམ་པས། སྦྱོར་བ་ཡུལ་དུས་དེར་སྐྱོན་དུ་གྲགས་པས། ཚིག་འཇམ་
རྩུབ་གང་གི་སྨྲས་ཀྱང་རུང་མཐར་དོན་གོ་བ་ན་དགེ་སློང་དེ་མི་དགའ་བར་མ་གྱུར་ཀྱང་ལྟུང་
བའོ། །སྐྱོན་དེ་འདོན་པར་འདོད་པར་གྱུར་པའི་ཕན་སེམས་ཀྱིས་སྨྲས་པ་ལ་ལྟུང་བ་མེད་དོ།།
༣ ཕྲ་མ་ལ། གཞི་ནི། དགེ་སློང་། ཞེས་དང་།
སྦྱོར་བ་ནི། ཕྲ་མ། ཞེས་ཏེ།
རྟེན་དགེ་སློང་གིས་ཡུལ་དགེ་སློང་མཐུན་པ་དབྱེ་འདོད་ཀྱི་བསམ་པས། སྦྱོར་བ་མིང་
ནས་སྨྲོས་ཏེ་ཕྲ་མའི་ཚིག་སྨྲས་པ་མཐར་ཐུག་དོན་གོ་_༣༤ན_བ་ན་ལྟུང་བའོ། །
སོར་མདོ་རིན་ཆེན་འབྱུང་གནས།
156
༤ སྐྱོ་སྔོགས་ལ། གཞི་ནི། ཡང་། ཞེས་དང་།
སྦྱོར་བ་ནི། ཤེས་བཞིན། ཞེས་ཏེ།
དེ་ཡང་རྟེན་རྩོད་པའི་རྒྱུར་ཤེས་བཞིན་ཞི་བྱེད་ལ་གཏོགས་པའི་དགེ་སློང་གིས་ཡུལ་
དགེ་སློང་ཕ་རོལ་པོ་དག་གི་ཆོས་ཀྱི་རྩོད་པ་བཞི་པོ་གང་རུང་དགེ་འདུན་གྱིས་ཆོས་ཕྱོགས་
སུ་ཞི་བར་བྱས་པ་འདུ་ཤེས་མ་འཁྲུལ་ཞིང་ཀུན་སློང་རྩོད་པ་དཀྲུག་འདོད་ཀྱི་བསམ་པས།
སྦྱོར་བ་ཁྱེད་ཅག་གི་རྩོད་པ་དེ་ལེགས་པར་ཞི་བར་བྱས་པ་མ་ཡིན་ཅེས་སོགས་སྐྱོ་སྔོགས་
ཀྱི་ཚིག་བརྗོད་པས་མཐར་ཐུག་ཡུལ་གྱིས་དོན་གོ་བ་ན་ལྟུང་བའོ། །ཞི་བྱེད་ལ་མི་གཏོགས་
པ་དང་། ཆོས་མིན་པའི་ཕྱོགས་སུ་ཞི་བར་བྱེད་པ་ལ་སྐྱོ་སྔོགས་བྱས་ན་ཉེས་བྱས་སོ། །
༥ ཁྱིམ་པ་མོ་ལ་ཆོས་སྟོན་པ་ནི།
རྟེན་ཡུལ་དང་བཅས་པ་ནི། ཡང་། ཞེས་སོགས་སོ། །
སྦྱོར་བ་དམིགས་བསལ་དང་བཅས་པ་ནི། སྟོན་ན། ཞེས་སོགས་ཏེ།
རྟེན་དགེ་སློང་གིས་ཡུལ་བུད་མེད་ཁྱིམ་པ་མོ་ཉེ་དུ་མ་ཡིན་པ་ལུས་བསྟེན་དུ་རུང་བ་
སྨྲ་ཤེས་དོན་གོ་བ། རྫུ་འཕྲུལ་ཅན་དང་མཁས་པའི་རང་བཞིན་ཅན་མ་ཡིན་པ་འདུ་ཤེས་མ་
འཁྲུལ་ཞིང་ཀུན་སློང་ཆོས་སྟོན་འདོད་ཀྱི་བསམ་པ་དང་། སྦྱོར་བ་གནས་གཅིག་ཏུ་ཁྲིམས་
གྲོགས་མེད་པར་བཀའ་ལ་མ་གཏོགས་པའི་ཆོས་ཚིག་ལྔའམ་དྲུག་ལས་ལྷག་པར་སྟོན་ཏེ།
མཐར་ཐུག་དོན་གོ་བ་ན་ལྟུང་བའོ། །བུད་མེད་མཁས་པས་ཆོས་དྲིས་པ་སོགས་དང་། དུས་
ཁྲིམས་འབོགས་པ་དང་། ཡོན་བཤད་པ་འདི་ལ་ལྟུང་བ་མེད་དོ། །
༦ འདོན་པ་ནི། རྟེན་ཡུལ་ནི། ཡང་། ཞེས་པ་དང་།
སྦྱོར་བ་ནི། འདོན་ན། ཞེས་ཏེ།
རྟེན་དགེ་སློང་གིས་འདོན་པའི་དངོས་པོ་བཀའ་དང་དེའི་དགོངས་འགྲེལ་གྱི་བསྟན་
བཅོས་བསྙེན་པར་_༣༤བ_མ་རྫོགས་པ་དང་གཅིག་ཅར་རམ། མཇུག་ཐོག་ཏུ་སྦྱོར་བ་མི་
འདོད་བཞིན་དབང་མེད་མ་གཏོགས། འདོན་པས་མཐར་ཐུག་དོན་གོ་ན་ལྟུང་བའོ། །
ལྟུང་བ་སྡེ་ལྔ།
157
༧ གནས་ངན་ལེན་བརྗོད་པ་ནི། རྟེན་ཡུལ་ནི། ཡང་། ཞེས་དང་།
སྦྱོར་བ་དམིགས་བསལ་ནི། བརྗོད་ན། ཞེས་ཏེ།
རྟེན་ཁྱིམ་པ་མ་དད་པ་བཟློག་པའི་ཕྱིར་གནས་ངན་ལེན་བརྗོད་པར་མ་བསྐོས་པའི་
དགེ་སློང་གིས། བརྗོད་པའི་ཡུལ་བྱུང་བ་དང་བཅས་པ་མི་ཤེས་པའི་བསྙེན་པར་མ་རྫོགས་
པའི་གང་ཟག་ལ་བསྙེན་རྫོགས་ཀྱི་སྡོམ་པ་གསོ་རུང་ཡན་ཆད་དང་ལྡན་པའི་གནས་ངན་
ལེན་བརྗོད་པས། སྦྱོར་བ་ཕམ་ལྷག་གང་རུང་གིས་གནས་ངན་ལེན་སྨྲས་པ་མཐར་ཐུག་
དོན་གོ་བ་ན་ལྟུང་བའོ། །
༨ བླ་མ་བདེན་པར་སྨྲས་པ་ནི། རྟེན་ཡུལ་དང་བཅས་པ་ནི། ཡང་། ཞེས་དང་།
བརྗོད་བྱ་སྦྱོར་བ་དང་བཅས་པ་ནི། མིའི་ཆོས། ཞེས་ཏེ།
རྟེན་དགེ་སློང་གིས་ཡུལ་མ་རྫོགས་པ་དང་། བདེན་པ་མ་མཐོང་བ་ལ་དངོས་པོ་རང་
གིས་ཐོབ་པའི་སྒོམ་བྱུང་གི་ཡོན་ཏན་འདུ་ཤེས་མ་འཁྲུལ་ཞིང་ཀུན་སློང་དེ་སྨྲ་འདོད་ཀྱི་
བསམ་པས་སྦྱོར་བ་རང་གིས་ཐོབ་པའི་ཆོས་བླ་མ་འདུ་ཤེས་མ་བསྒྱུར་བར་སྨྲས་ཏེ་མཐར་
ཐུག་དོན་གོ་བ་ན་ལྟུང་བའོ། །
༩ བཤེས་ངོར་བྱེད་པ་ནི། རྟེན་ཡུལ་དང་བཅས་པ་ནི། ཡང་། ཞེས་དང་།
སྦྱོར་བ་གཞི་བཅས་ནི། དེའི་འོག་ཏུ། ཞེས་ཏེ།
རྟེན་དགེ་སློང་སྔར་རྙེད་པ་དེའི་ཡུལ་ལ་བསྔོས་པ་ལ་དད་པས་ཕུལ་བ་ཡུལ་དགེ་
འདུན་དངོས་པོ་ཟས་ལས་གཞན་པའི་རྙེད་པ་ཕལ་ཆེར་རུང་བ་ཚད་དང་ལྡན་པ་འདུ་ཤེས་
མ་འཁྲུལ་ཞིང་ཀུན་སློང་འདུ་ཤེས་བསྒྱུར་ཏེ་སྐུར་པ་འདེབས་འདོད་ཀྱི་བསམ་པས་རྙེད་པ་
སྦྱིན་པར་མི་རིགས་པ་ལ་བསྔོས་སོ་ཞེས་སྨྲས་ཏེ། མཐར་དོན་གོ་བ་ན་ལྟུང་བའོ། །
༡༠ ཁྱད་དུ་གསོད་པ་དུས་དང་བཅས་པ་_༣༥ན_ནི། ཡང་། ཞེས་དང་།
སྦྱོར་བ་ནི། འདི་སྐད། ཅེས་ཏེ།
རྟེན་དགེ་སློང་གིས་ཡུལ་དགེ་སློང་དག་ལ་གསོ་སྦྱོང་གི་དུས་སུ་འདུ་ཤེས་མ་འཁྲུལ་
སོར་མདོ་རིན་ཆེན་འབྱུང་གནས།
158
ཞིང་ཀུན་སློང་ཁྱད་དུ་གསོད་འདོད་ཀྱི་བསམ་པས། སྦྱོར་བ་བསླབ་པ་འདི་ལྟ་བུ་འདོན་
པས་ཅི་ཞིག་བྱ་ཞེས་ཁྱད་དུ་གསོད་པའི་ཚིག་སྨྲས་ཏེ་མཐར་ཐུག་དོན་གོ་བའོ། །
_བཅུ་ཚན་གཉིས་པ་ས་བོན་གྱི་སྡེ་ཚན།_
སྡོམ་ལ།
ས་བོན་འཕྱ་བ་བསྒོ་བ་དང་། །
ཁྲི་དང་གདིང་བ་བསྐྲོད་པ་དང་། །
ཕྱིས་གནོན་འབྱུང་བ་འདེབས་པ་དང་། །
རིམ་པ་གཉིས་སུ་བརྩིག་པའོ། །
༡ ས་བོན་སྐྱེ་འཇིག་ལ། གཞི་ནི། ས་བོན། ཞེས་དང་།
སྦྱོར་བ་ནི། འཇིག་གམ། ཞེས་སོགས་ཏེ།
རྟེན་དགེ་སློང་གིས་དངོས་པོ་ནས་ལ་སོགས་ས་བོན་གང་རུང་མ་ཉམས་པ། རུང་བ་
མ་བྱས་པ། རང་གི་ངོ་བོ་རྫོགས་པ་ལ། འདུ་ཤེས་ས་བོན་དང་སྐྱེ་བ་མ་ཉམས་པ་ལ་དེར་
འདུ་ཤེས་པའམ་ཡིད་གཉིས་ཟ་བས། ཀུན་སློང་དེ་ཉམས་འདོད་ཀྱི་བསམ་པ་སྦྱོར་བ་རང་
རྩས་བཅིངས་པའི་རྐྱེན་དང་རྫུ་འཕྲུལ་གྱིས་མིན་པར་རང་ངམ་གཞན་བསྐོས་པས་མངོན་
སུམ་དུ་ཉམས་པར་བརྩམས་ཏེ་མཐར་ཐུག་ཉམས་པར་གྱུར་ན་ལྟུང་བའོ། །སྦྱོར་བ་གཅིག་
གིས་འབྲས་བུ་མང་པོ་ཉམས་པར་བྱེད་ཅིང་། སྦྱོར་བ་ནི་གཅིག་ཡིན་ལ། དངོས་གཞི་ནི་
འབྲུའི་གྲངས་ཡིན་ནོ། །ཤིང་སྡོང་ལྟ་བུ་དངོས་པོ་གཅིག་ལ་དངོས་གཞི་ནི་གཅིག་ཡིན་ལ་
སྦྱོར་བ་ནི་བསྣུན་པའི་གྲངས་སོ། །ཤིང་ལྟ་བུ་རྩ་ཐོན་དུ་བྱས་ཏེ་གཞན་དུ་བསྐྱེད་པ་དང་།
ཉ་ལྕིབས་ཆུ་ནང་ནས་བཏོན་པ་ལྟ་བུ་དངོས་གཞིའོ། །ཕ་བ་དགོ་དགོ་དང་། ཤ་མང་སོགས་
དང་། གོ་སྙོད་སོགས་ལ་བླམ་པ་དང་། འདབ་མ་སྐྱ་བོ་ཁ་བྱེ་བ་དང་། བསྐུམ་པ་དང་།
འབྲས་བུ་སྨིན་པ་བྲལ་བར་བྱས་པ་དང་། རྡོ་དྲིག་ཕྲུག་པ་དང་། ཚི་གུ་རིལ་མེད་དུ་བྱེད་པ་
དང་། སྐྱེ་བ་འཇོམས་པ་ལེགས་འགྱུར་དུ་སྨྲས་_༣༥བ_པ་རྣམས་ལ་ཉེས་བྱས་སོ། །རུང་
ལྟུང་བ་སྡེ་ལྔ།
159
བར་བྱ་བ་ལ་མེ་སེན། ནེ་ཙོ། མཚོན་སོགས་ཀྱིས་རྨ་བྱུང་བ་དང་། འབྲས་བུ་སྨིན་པར་གྱུར་
ཏེ་བསྐྱེད་མི་ནུས་པ་དང་། ལ་ཕུག་རྩ་ཕྱུང་དང་། སྲན་མ་ཕྱེད་ཚལ་དུ་བཀྲུམ་པ་དང་། ཤིང་
སོགས་བཅད་པ་ལྟ་བུ་དང་། རླངས་པ་ལ་བདུག་པ་དང་། འབྲུའི་ཕུང་པོ་ལ་ཕྱོགས་གཉིས་
གསུམ་ནས་རུང་བ་ལྟ་བུའི་སྐྱེ་བ་ལ་དགེ་སློང་གིས་བཅོམ་ཡང་འདིའི་སྐབས་ཀྱི་ལྟུང་བྱེད་
མིན་ལ། དུས་རུང་མིན་པའི་སྨན་གསུམ་ལ་ཆུ་གྲང་མོ་གཏོར་ནས་རུང་བ་ནི་ཁོལ་བའི་དུས་
སུ་མ་ཡིན་ནོ། །
༢ འཕྱ་བ་ལ། འཕྱའམ། ཞེས་སོགས་ཏེ།
རྟེན་དགེ་འདུན་གྱིས་གསོལ་བ་འབའ་ཞིག་པའི་ལས་ཀྱིས་དམན་པའི་གྲངས་སུ་
བགྲངས་པའི་དགེ་སློང་གིས་ཡུལ་ལུང་ལས།
གནས་ཁང་ཟས་ལ་བསྐོ་བ་གཉིས། །
ཐུག་པ་བག་ཚོས་འགྲིམ་པ་གཉིས། །
ཕྲན་ཚེགས་འབྲིམ་པར་བྱེད་པ་དང་། །
སྣོད་སྤྱད་འབྲུབ་དང་གོས་ཀྱི་གཉིས། །
དབྱར་གྱི་རས་ཆེན་སྦེད་དང་འགྱེད། །
མངགས་གཞུག་པ་དང་མཛེས་ཆོས་ཏེ། །
གང་ཟག་བཅུ་དང་གཉིས་པོ་དག།
སྟོན་པས་ཡང་དག་བཤད་པ་ཡིན། །
ཅེས་བསྐོས་པའམ་མ་བསྐོས་ཀྱང་ཞལ་ཏ་པ་ལ་ཀུན་སློང་འཕྱ་འདོད་ཀྱི་བསམ་པས་
འདུ་ཤེས་བསྒྱུར་ཏེ། སྦྱོར་བ་བདག་ཉིད་དང་འབྲེལ་བའི་དོན་གྱི་ཡུལ་དེས་ཐོས་པས་མིང་
ནས་སྨོས་ཏེ་གསལ་པོར་འཕྱ་བའམ། མ་སྨྲོས་པར་གཞོག་འཕྱས་བྱས་ཀྱང་རུང་། དོན་གོ་
བ་ན་ལྟུང་བའོ། །
བསླབ་བྱ་ལ། གླེང་བ་དང་དུ་མི་ལེན་པ་ལ་དངོས་སུ་མི་གླེང་། རང་དང་ཞེ་འགྲས་པ་
སོར་མདོ་རིན་ཆེན་འབྱུང་གནས།
160
རང་ལས་སུ་མི་བསྐོའོ། །
༣ བསྒོ་བ་རྣར་གཟོན་ལ། ཚིག་དོན་ནི་གོ་སླ་ལ། རྟེན་གཞན་གྱི་སྲོག་སྐྱོབ་པ་
སོགས་དགོས་པ་ཁྱད་པར་ཅན་དང་མི་ལྡན་པའི་དགེ་སློང་གིས། དགེ་སློང་ཕ་རོལ་པོས་
ཆོས་_༣༦ན_མཐུན་གྱིས་དྲིས་པ་ལ་དགེ་སློང་རྣལ་གཟོན་འདོད་ཀྱི་བསམ་པས། སྦྱོར་བ་
ལན་ལོག་འདེབས་སྨྲ་བར་བརྩམ་སྟེ་མཐར་ཐུག་དོན་གོ་བ་ན་ལྟུང་བའོ། །ལན་མི་སྨྲ་བ་
དང་། མི་དྲན་ཟེར་བ་ཉེས་བྱས་སོ། །བསད་བྱ་མཐོང་ངམ་ཞེས་འདྲི་བ་ལ། རེ་ཞིག་མ་འདྲི་
ཞིག་ཅེས་སོགས་དང་། བཏགས་པའི་བདག་ལ་བསམ་ནས་བསད་བྱ་མ་མཐོང་ངོ་ཞེས་
སྨྲས་པ་ལ་ལྟུང་བ་མེད་དོ། །
བསླབ་བྱ་ལ། ཆེ་བཞི་སར་མི་བསྡད་ཅིང་སྡོད་ནའང་གནོད་པ་མི་འགུག་པའི་དཔང་
པོར་བྱའོ། །
༤ གནས་མལ་ལ། རྟེན་གཞི་ནི། ཡང་། ཞེས་དང་།
སྦྱོར་བ་དམིགས་བསལ་ནི། དེ་ལས། ཞེས་སོགས་ཏེ།
རྟེན་དགེ་སློང་གིས་དགེ་འདུན་གྱིས་གནས་མལ་ལ་ལོངས་སྤྱོད་ནས་བླ་གབ་མེད་
པར་རང་གིས་མ་བསྡུས་པའམ། གཞན་སྡུད་དུ་མ་བཅུག་པར་རང་གར་འདོར་འདོད་ཀྱི་
བསམ་པས་སྦྱོར་བ་དེ་ལྟར་བཞག་ཅིང་། དེ་ཉིད་དུ་འདུག་པའམ་འགྲོ་བར་བརྩམ་པ། རྐྱེན་
དེས་ཕན་ཕུན་དུ་གྱུར་ཏམ་མ་གྱུར་ཀྱང་། གནས་འདོམ་ཞེ་དགུ་འདས་པར་ཕྱིན་ན་ལྟུང་
བའོ། །གང་ཟག་གི་ལ་ཉེས་བྱས་སོ། །ཕན་ཕུན་ནི་གསུམ་སྟེ། རླུང་གིས་བཟློག་པ་དང་།
ཆར་པས་རིམ་པ་གཞན་ཕིག་པ་དང་། སྲིན་བུ་ལ་སོགས་པས་ཀྱང་ངོ་། །
༥ གདིང་བ་ལ། རྟེན་གཞི་ནི། ཡང་། ཞེས་དང་།
སྦྱོར་བ་དམིགས་བསལ་ནི། དེ་ནས། ཞེས་ཏེ།
རྟེན་དགེ་སློང་གིས་གནས་གཙུག་ལག་ཁང་དུ་སྲོག་ཆགས་ཕྲ་མོ་སྐྱེ་བའི་སར་རྩ་དང་
ལོ་མ་ལ་སོགས་ཀྱི་གདིང་བ་བཏིང་བ་དེ། བསམ་སྦྱོར་མཐར་ཐུག་སྔ་མ་དང་འདྲ།
ལྟུང་བ་སྡེ་ལྔ།
161
བསླབ་བྱ་ལ། དགོན་པར་རྩ་དང་ལོ་མ་བཏིང་བ་དོར་བའམ། སྟེང་འོག་བསྒྱུར་བར་
བྱ། ཁྱིམ་གཞན་དུ་བཏིང་བའི་ཚེ་ཁྱིམ་བདག་ལ་དྲིས་ནས་འདོར་བར་_༣༦བ_བྱ། ལྕི་བ་
དང་ཤིང་ལ་སོགས་པ་སྲོག་ཆགས་སྐྱེ་བའི་སར་མི་བཞགའཆག་སར་བཏིང་བ་དང་།
གོས་སྐམ་པའི་ཕྱིར་བཏིང་བ་མ་དོར་ན་ཉེས་བྱས་སོ། །
༦ བསྐྲད་པ་ལ། རྟེན་བསམ་པ་ནི། ཡང་། ཞེས་དང་།
སྦྱོར་བ་དམིགས་བསལ་ནི། བསྐྲོད་དམ། ཞེས་སོགས་ཏེ།
རྟེན་དགེ་སློང་གིས་གནས་གཙུག་ལག་ཁང་ནས་དགེ་སློང་ཕ་རོལ་པོ་རང་གར་སྐྲོད་
འདོད་ཀྱི་སྦྱོར་བ་དེ་ལས་གནོད་པ་བསལ་བའམ། དགེ་འདུན་འཁྲུགས་པ་ཞི་བའི་ཕྱིར་
སོགས་མིན་པར་རང་ངམ་བསྐོས་པས་སྐྲོད་པར་བརྩམས་ཏེ། རྐྱེན་དེས་གཙུག་ལག་ཁང་
ཉེ་འཁོར་དང་བཅས་པ་ལས་འདས་ན་ལྟུང་བའོ། །གང་ཟག་གི་གཙུག་ལག་ཁང་དང་།
ཁྱིམ་པའི་གནས་ནས་དང་། བཞད་གད་ཙམ་གྱི་ཕྱིར་དང་། ཉེ་འཁོར་ལས་མ་འདས་ཙམ་
དུ་སྐྲོད་པ་ཉེས་བྱས་སོ། །
༧ ཕྱིས་གནོན་ལས་འདས་ལྟུང་བའོ། །
རྟེན་དང་གཞི་ནི། ཡང་དགེ་སློང་། ཞེས་དང་།
འདུ་ཤེས་སྦྱོར་བ་ནི། ཤེས་བཞིན་དུ། ཞེས་ཏེ།
རྟེན་དགེ་སློང་གིས་གནས་དགེ་འདུན་གྱི་གཙུག་ལག་ཁང་དུ་དགེ་སློང་སྔར་ཞུགས་
ལ་ཀུན་སློང་ཐོ་འཚམས་པས་སྦྱོར་བ་ནི་འཇིགས་པའི་དབང་མིན་པར་ལུས་ངག་གང་རུང་
གིས་ཕྱིས་གནོན་དུ་བརྩམ་སྟེ། དེ་ཟིལ་གྱིས་མནན་ན་ལྟུང་བའོ། །
༨ རྩ་བ་དབྱུང་བ་ལ། རྟེན་གཞི་ནི། དགེ་སློང་། ཞེས་དང་།
འདུ་ཤེས་སྦྱོར་བ་ནི། ཤེས་བཞིན་དུ། ཞེས་ཏེ།
རྟེན་དགེ་སློང་གིས་དགེ་འདུན་གྱི་གཙུག་ལག་ཁང་གི་ཐོག་བརྡོལ་བའི་ཉེས་བྱས་ལ་
ཁྲིའམ་ཁྲིའུའི་རྩ་བ་རྣོན་པོ་རྐང་རྟེན་མེད་པར་སྦྱོར་བ་དེ་ལ་འདུག་ཅིང་ཉལ་བའི་བྱ་བ་
སོར་མདོ་རིན་ཆེན་འབྱུང་གནས།
162
རྫོགས་པ་ན་ལྟུང་བའོ། །
༩ འདེབས་པ་ལ། རྟེན་བསམ་པ་ནི། ཡང་དགེ་སློང་། ཞེས་དང་།
གཞི་སྦྱོར་ནི། སྲོག་ཆགས། ཞེས་ཏེ།
རྟེན་དགེ་སློང་གི་ཆུ་དང་རྩ་ཤིང་སོགས་སྲོག་_༣༧ན_ཆགས་སྣང་བཞིན་དུ་དེར་ཤེས་
ཏེ་རང་དོན་དུ་ལོངས་སྤྱོད་ཀྱི་བསམ་པས་སྦྱོར་བ་རང་ངམ་བསྐོས་པས་བརྩམས་ཏེ་རྐྱེན་
དེས་སྲོག་ཆགས་ཇི་སྙེད་ཤི་བ་དེ་སྙེད་ཀྱི་ལྟུང་བའོ། །
༡༠ རིམ་གཉིས་སུ་བརྩིགས་པ་ལ། རྟེན་གནང་བའི་ཚད་ནི། དགེ་སློང་། ཞེས་དང་།
ཚད་འདས་ནི། དེ་ལས་ལྷག་ན། ཞེས་ཏེ།
དགེ་སློང་གིས་སྤྱོད་ལམ་བཞི་ཤོང་ཡན་ཆད་ཀྱི་གཙུག་ལག་ཁང་དེ་ཉིད་དང་ཉི་མ་དེ་
ཉིད་དང་། གཞན་ལ་ཡང་འཇིམ་པ་མེད་པར་ཕ་གུ་རིམ་པ་གསུམ་ལས་ལྷག་པར་བརྩིགས།
ཆུ་ཁུང་མ་བཏོད། རྨང་བསྐོས་ཏེ་མ་བཙུགས་པར་སྒོ་གླེགས་གོང་མ་མ་བཅུག་པ་ན། སྦྱོར་
བ་སྦྱིན་བདག་གི་རིང་རྐྱེན་མེད་པར་རང་ངམ་བསྐོས་པས་བརྩམས་ཏེ་རིམ་པ་ལྷག་སྟེ་མྱུར་
དུ་འཇིག་ཉེ་ན་ལྟུང་བའོ། །
བཅུ་ཚན་གསུམ་པ་_མ་བསྐོས་པའི་སྡེ་ཚན་_ནི།
སྡོམ་ལ།
མ་བསྐོས་ཉི་མ་ནུབ་པ་དང་། །
ཟས་དང་ཆོས་གོས་གཉིས་དག་དང་། །
དོན་མཐུན་གྲུ་དང་དབེན་པ་གཉིས། །
དགེ་སློང་མ་ཡིས་སྦྱོར་བཅུག་པའོ། །
ཞེས་པ་ལས། ༡ མ་བསྐོས་པར་སྟོན་པ་ལ། རྟེན་ཡུལ་ནི། ཡང་། ཞེས་དང་།
སྦྱོར་བ་དམིགས་བསལ་ནི། སྟོན། ཅེས་ཏེ།
ལྟུང་བ་སྡེ་ལྔ།
163
འདི་ཕྱིན་ཆད་རྟེན་གཞིའི་ཡན་ལག་དོན་གྱིས་གོ་བར་བྱས་ཏེ་མ་སྨོས་པ་ཡིན་ལ།
དེས་རྟེན་མི་ཆོས་བླ་མའི་མཐུ་དང་མི་ལྡན་ཅིང་། དགེ་སློང་མའི་སྟོན་པར་གསོལ་བ་མ་
བཏབ་མ་བསྐོས། བསྐོས་ཀྱང་མཚན་ཉིད་མ་ཚང་བའི་དགེ་སློང་གིས་སྦྱོར་བ་བསྟན་པ་ལ་
དམ་ཆོས་བསྟན་ན་དོན་གོ་བ་ན་དངོས་གཞིའོ། །
༢ ཉི་མ་མ་ནུབ་ཀྱི་བར་དུ་སྟོན་པ་ལ། རྟེན་གཞི་ནི། ཡང་། ཞེས་དང་།
སྦྱོར་བ་མཚན་ཉིད་ནི། སྟོན་ན། ཞེས་ཏེ།
ཡུལ་དགེ་སློང་མའི་སྟོན་པར་བསྐོས་ཀྱང་དགེ་སློང་མ་ལ་ཉི་མ་ནུབ་ཀྱི་བར་དུ་སྟོན་
ན། མཐར་ཐུག་_༣༧བ_དོན་གོ་ན་དངོས་གཞིའོ། །
༣ ཟས་ཅུང་ཟད་ཀྱི་ཕྱིར་སྟོན་པ་ལ། རྟེན་གཞི་ནི། ཡང་། ཞེས་དང་།
སྦྱོར་བ་མཚན་ཉིད་ནི། སྟོན་ཏོ། ཞེས་ཏེ།
དགེ་སློང་ཕ་རོལ་པོ་ཟས་གོས་ཀྱི་ཕྱིར་ཆོས་སྟོན་པ་ཡིན་པ་ལ། འདུ་ཤེས་བསྒྱུར་ཏེ་
སྐུར་པ་བཏབ་འདོད་ཀྱི་སྦྱོར་བ་ཟས་ཙམ་གྱི་ཕྱིར་ཆོས་སྟོན་ཏོ། །ཞེས་མིང་ནས་སྨོས་ཏེ་
སྐུར་པ་འདེབས་པ་ཙམ་དོན་གོ་བ་ན་ལྟུང་བའོ། །
༤ གོས་བྱིན་པ་ལ། རྟེན་གཞི་དང་བཅས་པ་ནི། ཡང་དགེ་སློང་། ཞེས་དང་།
སྦྱོར་བ་ནི། སྦྱིན་ན། ཞེས་ཏེ།
དགེ་སློང་མའི་དགེ་འདུན་ལ་གོས་འབུལ་བ་དང་། ཕོག་པ་ལ་སྦྱིན་པ་མ་གཏོགས་
པར་དགེ་སློང་མ་ཉེ་དུ་མིན་པ་ལ་མཛའ་བཤེས་ཀྱི་ནོར་སྟེར་འདོད་ཀྱི་བསམ་པས་སྦྱོར་བ་
བརྩམས་ཏེ་ཡུལ་གྱིས་གོས་ཐོབ་ན་ལྟུང་བའོ། །
༥ གོས་བྱེད་པ་ལ། རྟེན་ཡུལ་ནི། ཡང་། ཞེས་དང་།
སྦྱོར་བ་ནི། གོས་བྱེད་ན། ཞེས་ཏེ།
དགེ་སློང་མ་ཉེ་དུ་མིན་པའི་གོས་ཀྱི་བཟོ་རང་གར་བཟོ་འདོད་ཀྱི་བསམ་པས་མཐར་
སོར་མདོ་རིན་ཆེན་འབྱུང་གནས།
164
ཐུག་བཟོ་རྫོགས་ན་ལྟུང་བའོ། །
༦ དགེ་སློང་མ་དང་ལྷན་གཅིག་ལམ་དུ་འགྲོ་བ་ནི། རྟེན་གཞི་ནི། ཡང་། ཞེས་དང་།
སྦྱོར་བ་དམིགས་བསལ་ནི། འགྲོ་ན། ཞེས་སོགས་ཏེ།
རྟེན་དགེ་སློང་ན་བ་སོགས་ཀྱི་རྐྱེན་མེད་པར་དགེ་སློང་མ་ཉེ་དུ་མིན་པ་དང་སའི་ལམ་
ལ་རྒྱང་གྲགས་ལས་འདས་པར་འགྲོ་ན། མཐར་ཐུག་རྒྱང་གྲགས་རེ་འདས་པ་ན་ལྟུང་བ་རེ་
རེ། རྒྱང་གྲགས་ཕྱེད་ཕྱེད་ན་ཉེས་བྱས་རེ་ཡིན་ལ།
༧ དགེ་སློང་མ་དང་ལྷན་གཅིག་གྲུ་ལ་འཇུག་ན།
རྟེན་གཞི་ནི། ཡང་དགེ་སློང་། ཞེས་དང་།
སྦྱོར་བ་དམིགས་བསལ་ནི། གྱེན་དུ། ཞེས་ཏེ།
ཆུ་ལ་ཐད་ཀར་འགྲོ་བ་དང་། གྲུ་ཡོབ་དང་སྟིབ་ཆད་སོགས་རྐྱེན་དང་ཁྲིམས་གྲོགས་
མེད་པར་རྒྱུན་ནམ་རྒྱུན་ལས་བཟློག་སྟེ་སྔ་མ་དང་འདྲའོ། །
༨ དབེན་པ་ན་འདུག་པ་ལ། རྟེན་_༣༨ན_དང་གཞི་ནི། ཡང་། ཞེས་དང་།
སྦྱོར་བ་ལ། རྟེན། ཞེས་ཏེ།
ཡུལ་བུད་མེད་ཉེ་དུ་མིན་པ། དབེན་པ་སྐྱབས་ཡོད་འདོམ་གང་གི་བར་དུ་ཁྲིམས་
གྲོགས་མེད་པར་ཡུལ་རྟེན་གཉིས་ཀ་སྤྱོད་ལམ་རྫོགས་པའི་བར་དུ་འདུག་ན་ལྟུང་བའོ། །
༩ འགྲེང་བ་ལ། རྟེན་གཞི་ནི། ཡང་། ཞེས་དང་།
སྦྱོར་བ་ནི། འགྲེང་ན། ཞེས་ཏེ།
ཡན་ལག་སྔ་མ་བཞིན་ལས་འགྲེང་བ་ནི་ཁྱད་པར་རོ། །
༡༠ དགེ་སློང་མ་སྦྱོར་དུ་བཅུག་པ་ནི། རྟེན་འདུ་ཤེས་ནི། ཡང་། ཞེས་དང་།
གཞི་སྦྱོར་བ་ནི། དགེ་སློང་མས། ཞེས་ཏེ།
དགེ་སློང་མ་ཉེ་དུ་མིན་པས་སྦྱིན་བདག་ཁྱིམ་པ་ལ་རང་མངོན་རྟོགས་སོགས་ཀྱི་ཡོན་
ཏན་མི་ལྡན་པ་ལ་ལྡན་ཅེས་རྫུན་གྱིས་དུས་རུང་གི་ཟས་སྦྱོར་བཅུག་པ་ཀུན་སློང་དགེ་སློང་
ལྟུང་བ་སྡེ་ལྔ།
165
མས་ཡང་དག་མིན་པའི་ཡོན་ཏན་གྱི་སྒོ་ནས་སྦྱོར་བཅུག་པ་ཟ་འདོད་ཀྱིས་མཐར་ཐུག་
མགུལ་དུ་མིད་པ་ན་ལྟུང་བའོ། །
_བཅུ་ཚན་བཞི་པ་ཡང་ཡང་སོགས་ཀྱི་སྡེ་ཚན།_
སྡོམ་ལ།
ཡང་ཡང་དང་ནི་འདུག་གནས་གཅིག།
ཕྱེ་དང་བཅས་དང་སྟོབས་པ་དང་། །
འདུས་དང་དུས་མིན་གསོག་འཇོག་དང་། །
ཁ་ནས་མིད་དང་བསོད་པ་ཉིད། །
ཅེས་པ་ལ། ༡ ལྟུང་བ་དམིགས་བསལ་ནི། ཡང་ཡང་། ཞེས་དང་།
གནང་བའི་དུས་ནི། ཟས་ལ། ཞེས་ཏེ།
ན་བ་དང་། ཕྱགས་དར་བ་མལ་ཙམ་དང་། དཔག་ཚད་ཕྱེད་ཕྱིན་པ་མིན་ཅིང་སྲ་
བརྐྱང་གི་དུས་མིན་པ་གཅིག་ལ་མགྲོན་དུ་བོས་པ་གཉིས་ལས་ཕྱི་མར་ཁྲུ་གང་དུ་ལོངས་
པའི་གོས་རྙེད་པ་མིན་པར་བཟའ་བ་ལྔ་དང་བཅའ་བ་ལྔའི་ཁོངས་སུ་གཏོགས་པའི་དུས་
རུང་གི་ཟས་ཚད་ལོངས། སྦྱོར་བ་མུ་གེའི་དུས་མིན་པར་བརྩམས་ཏེ་མགུལ་དུ་མིད་པ་ན་
ལྟུང་བའོ། །
བསླབ་བྱ་ནི། མགྲོན་ལ་སྔ་ཚོམས་སུ་མི་འཇུགནང་འཁོར་ལ་བརྟགས་ཏེ་སྤྱོད་
ལམ་མཛེས་པར་འཆོས།_༣༨བ_གྱ་ཚོམས་སུ་རུང་གི་ཟན་མི་བཅད་དོ། །
༢ འདུག་གནས་གཅིག་ཏུ་ཟ་བ་ལ། རྟེན་གནང་བའི་ཚད་ནི། འདུགཅེས་དང་།
འདས་པ་ནི། དེ་ལས། ཞེས་ཏེ།
རྟེན་དགེ་སློང་མིན་པས་མུ་སྟེགས་ཅན་ཤ་སྟག་གི་གནས་སུ་མུ་སྟེགས་བྱེད་ཀྱི་སྦྱིན་
བདག་ཉེ་དུ་མིན་པས་ཅི་བདེར་མ་བསྟབ་བཞིན་དུ་ཀུན་སློང་ཞག་ལོན་པའི་ཟས་ཟ་འདོད་
ཀྱི་བསམ་པས་སྦྱོར་བ་ཟས་གཉིས་པ་ཟ་བར་བརྩམས་ཏེ་མགུལ་དུ་མིད་ན་ལྟུང་བའོ། །
སོར་མདོ་རིན་ཆེན་འབྱུང་གནས།
166
༣ ལྷུང་བཟེད་དོ་གསུམ་ལས་ལྷག་པར་ལེན་པ་ལ།
བསླང་དུ་གནང་བའི་ཚད་ནི། དགེ་སློང་། ཞེས་དང་།
འདས་པ་ནི། དེ་ལས། ཞེས་དང་།
དེ་ལས་ལྷག་པར་བསླངས་ནས་ཅི་ལྟར་བྱ་ན། ལྷུང་བཟེད་གང་བ། ཞེས་སོགས་ཏེ།
སྦྱིན་བདག་ཁྱིམ་བ་ཟས་ཅི་བདེར་སྟོབ་པ་མིན་པ་ལ། དུས་རུང་ལས་སུ་བྱས་པ་ལྷུང་
བཟེད་ཆུང་ཚད་གསུམ་འབྲིང་ཚད་དོ། ཆེ་ཚད་གང་ལས་ལྷག་པ་གནས་དེ་ལས་གཞན་དུ་
ཁྱེར་ཏེ་ཟ་བར་བརྩམས་ཏེ་མགུལ་དུ་མིད་པ་ན་ལྟུང་བའོ། །གཞན་གྱིས་ལེན་པ་དང་། སྨན་
གཞན་གསུམ་ལས་དེ་ལྟར་ཉེས་བྱས་སོ། །གནས་དེ་ཉིད་དུ་ལྷག་པ་ཟོས་པ་དང་། གཡོས་
སུ་མ་བྱས་ལྷག་པར་བླངས་ཏེ་ཟོས་པ་ལ་ལྟུང་བ་མེད་དོ། །
༤ སྤངས་པ་ཟ་བ་ལ། རྟེན་གཞི་ནི། ཡང་། ཞེས་དང་།
སྦྱོར་བའི་མཚན་ཉིད་ནི། འཆའམ་ཟ་ན། ཞེས་ཏེ།
རྟེན་དགེ་སློང་ནད་པ་མིན་པས་བཟའ་བཅའི་ཁོངས་གཏོགས་དུས་རུང་གི་ཟས་ཐུག་
པ་དང་སྐྱོ་མ་མིན་པ། དེ་རིང་ད་ནི་མི་ཟའོ་སྙམ་ནས་སྤངས་པ་རྫོགས་པ། ལྷག་པོར་བྱིན་
གྱིས་མ་བརླབས་པ་སྦྱོར་བ་མུ་གེའི་དུས་མིན་པར་མགུལ་དུ་མིད་ན་ལྟུང་བའོ། །སྨན་གཞན་
གསུམ་དང་། ཁ་གཟར་གྱེན་དུ་མི་འདྲེན་པའི་ཐུག་པ་དང་_༣༩ན_སོར་མོའི་རྗེས་མི་མངོན་
པའི་སྐྱོ་མའི་ལྟུང་བ་རྣམས་ལ་སྤང་བྱའི་ལྟུང་བ་མི་འབྱུང་ལ། བཀྲེས་པ་སོགས་ཀྱིས་སྤངས་
པ་ནན་གྱིས་ཟ་ན་ལྷག་པོར་བྱིན་གྱིས་བརླབས་ཏེ་ཟའོ། །
༥ སྤངས་པ་སྟོབ་པ་ལ། རྟེན་བསམ་པ་ནི། ཡང་། ཞེས་དང་།
ཡུལ་ཕྱེད་ནི། དགེ་སློང་། ཞེས་དང་།
སྦྱོར་བ་ནི། ཚེ་དང་ལྡན་པ། ཞེས་ཏེ།
མུ་གེའི་དུས་མ་ཡིན་པ་དུས་རུང་གི་ཟས་ཚད་ལྡན་དགེ་སློང་གིས་ལྷག་པོར་མ་བྱས་
པའི་ཟས་སྟོབ་འདོད་ཀྱི་བསམ་པས་ལྷག་པར་བྱས་ཏེ་སྟོབ་པར་བརྩམས་ཏེ། ཡུལ་དགེལྟུང་
བ་སྡེ་ལྔ།
167
སློང་གིས་ཟོས་ནས་སྟོབ་པ་པོ་ལ་ལྟུང་བའོ། །དགེ་སློང་ལ་ཆང་དང་དགོང་ལྟོ་ཟར་འཇུག་པ་
ནི་སྐབས་འདིའི་ཉེས་བྱས་སོ། །
༦ འདུས་ཤིང་ཟ་བ་ལ། དངོས་དམིགས་བསལ་ནི། འདུས་ཤིང་། ཞེས་དང་།
གནང་བའི་དུས་ནི། དེ་ལས། ཞེས་ཏེ།
འདུས་པ་ཆེན་པོའི་དུས་མིན་པར་མཚམས་ནང་གཅིག་ཏུ་དགེ་འདུན་སྤྱི་ལས་
ལོགས་སུ་དགེ་སློང་གསུམ་ཡན་ཆད་ལྷན་ཅིག་དུས་རུང་གི་ཟས་ཚད་ལྡན་ཟ་བར་བརྩམས་
ཏེ་མིད་པ་ན་ལྟུང་བའོ། །ན་བ་དང་། ལས་བྱས་པ་དང་། སྲ་བརྐྱང་བཏིང་བ་ལ་འདིར་མི་
འགྱུར་རོ། །
༧ དུས་མིན་པར་ཟ་བ་ལ། རྟེན་བཀག་པའི་དུས་ནི། ཡང་། ཞེས་དང་།
གཞི་སྦྱོར་བ་ནི། བཅའམ། ཞེས་སོགས་ཏེ།
ན་བ་སོགས་རྐྱེན་མེད་པར་དུས་རུང་གི་ཟས་རང་གླིང་གི་ཉི་མ་ཕྱེད་ཡོལ་ནས་རྐྱ་
རེངས་དང་པོ་མ་ཤར་གྱི་བར་སྦྱོར་བ་བརྩམས་ཏེ་ཟོས་ན་ཁམ་རེ་ལ་ལྟུང་བ་རེའོ། །
༨ གསོག་འཇོག་ཟ་བའི། རྟེན་གཞི་ནི། ཡང་། ཞེས་དང་།
སྦྱོར་བའི་མཚན་ཉིད་ནི། འཆའམ། ཞེས་ཏེ།
ན་བ་སོགས་རྐྱེན་མེད་པར་སྨན་བཞི་པོ་གང་རུང་བྱིན་ལེན་བྱས་ཤིང་གསོག་འཇོག་
བྱས་ཏེ། མ་ཞིག་པར་མུ་_༣༩བ_གེའི་དུས་མིན་པར་ཟ་བར་བརྩམས་ཏེ་མགུལ་དུ་མིད་ན་
ལྟུང་བའོ། །
འདི་ལས་འཕྲོས་པའི་ལག་ཉ་ནི་ཐོབ་ཤས་བགོད་པ་དང་། སྣོད་ནས་འཁྲུད་པ་དང་།
ངལ་བ་དང་། བརྗེད་པ་དང་། ཆུད་མི་ཟ་བའི་རྐྱེན་མེད་པར་མྱུར་དུ་ལོངས་སྤྱོད་པའི་ཟས་
སམ། འབྲུ་སོགས་མ་བྱིན་ལེན་གྱི་ཆད་མིན་པར་རེག་ན་ལག་ཉ། ཁྱིམ་པའི་གནས་དང་།
རུང་ཁང་མིན་པར་དགེ་སློང་རང་དབང་བའི་མཚམས་དངོས་སམ། ཉེ་འཁོར་གྱི་ནང་དུ་
འབྲུ་སོགས་རྗེན་པར་འཙོས་པར་མཚམས་བཙོས། བཞག་པའི་གནས་དང་འཇོག་པའི་
སོར་མདོ་རིན་ཆེན་འབྱུང་གནས།
168
དངོས་པོ་སྔ་མ་བཞིན་ལ་རྗེན་པར་མ་བཙོས་ཀྱང་ཞག་གཅིག་འདས་ནས་ཞག་ལོན། ན་
བའི་རྐྱེན་མེད་པར་འབྲུ་སོགས་དགེ་སློང་གིས་མཚམས་ཕྱི་ནང་གང་དུ་བཙོས་ཀྱང་དགེསློང་ག
ིས་བཙོས་པར་འགྱུར་རོ། །ཁ་དྲི་མ་ཅན་གྱིས་ཟོས་ན་ཉེས་བྱས་སོ། །
༩ བྱིན་ལེན་མ་བྱས་པར་ཟ་བ་ལ། རྟེན་གཞི་དང་བཅས་པ་ནི། ཡང་། ཞེས་དང་།
སྦྱོར་བ་དམིགས་བསལ་ནི། ཟ་ན། ཞེས་ཏེ།
གནས་བྱང་སྒྲ་མི་སྙན་མིན་པར་ནད་པ་ལ་ཕན་པའི་རྐྱེན་མེད་པར་སྨན་བཞི་པོ་གང་
རུང་བྱིན་ལེན་མ་བྱས་པར་བརྩམས་ཏེ་མིད་པ་ན་ལྟུང་བའོ། །
བྱིན་ལེན་ཇི་ལྟར་འོས་པ་ནི། ལེན་པ་པོ་དགེ་སློབ་མ་ཡན་ཆད་བསླབ་པ་གསོ་རུང་།
དངོས་པོ་སྨན་བཞི་པོ་སྔར་བྱིན་ལེན་མ་བྱས་པ། སྟོབ་པ་པོ་ནི་བསླབ་བྱ་བྱིན། དགེ་སློང་མ་
དང་། དགེ་ཚུལ་མ་མན་ཆད། རྫས་གྱེན་དུ་འདེགས་ནུས། ཁྲུ་གང་ལས་མ་འཕགས་པ།
མདུན་དྲང་པོ་ནས་མཚམས་གྱིས་བར་མ་ཆད་པ་ལས་ཐོབ་པའོ། །དམིགས་བསལ་ནི།
སྤྲེའུས་ཤིང་ཐོག་ནས་བྱིན་པ་ལྟ་བུ་དང་། རྟ་ཅང་ཤེས་ལྟ་བུ་ལ་སོགས་_༤༠ན_པ་ཡང་
མཚོན་ནོ། །མཚམས་གཞན་མཁའ། མེ་ཆུ། རག་པ་སྟེ་བཞི་བསྣན་པའམ། འབྲེལ་བར་མ་
བྱས་ན་མི་འཐོབ་ལ། ཁ་ཅིགབདག་པོ་མཚམས་གཞན་ཀྱང་འདོད། བྱིན་ལེན་ལ་ལྔ།
ལུས་ཀྱིས་ལུས་སུ་ལེན་པ། ལུས་དང་འབྲེལ་བས་ལུས་དང་འབྲེལ་བ་ལས་ལེན་པ། ལུས་
ཀྱི་ལུས་དང་འབྲེལ་པ་ལས་ལེན་པ། ལུས་དང་འབྲེལ་པས་ལུས་སུ་ལེན་པ། བཞག་པའིབྱིན་ལ
ེན་དང་ལྔ་ལས། ཟས་འདྲེན་པ་ན་འཕང་བར་ཞོག་ཅེས་པས་བཞག་པ་ཡང་དེར་
འགྱུར་རོ། །
བྱིན་ལེན་འཇིག་པའི་རྒྱུ་དགུ་སྟེ། ཞོ་ལས་མར་གྱུར་དངོས་པོ་གཞན་གྱུར། ས་བོན་
ལས་མྱུ་གུ་ལྟ་བུ་སྐྱེ་བ་གཞན་གྱུར། དགེ་སློང་མིན་པར་གྱུར་པ་དང་། བྱིན་ལེན་བྱེད་འཕྲོས་
རང་གིས་འཕྲོག་པ་དང་། མ་རྫོགས་པ་ལ་བསྔོས་པ་དང་། ལག་པས་ལེན་མི་ནུས་པའི་
སར་འདྲིལ་བ་དང་། ནམ་མཁར་སྙོགས་པར་འཕངས་པ་དང་། རང་གིས་མ་བཟུང་བར་
ལྟུང་བ་སྡེ་ལྔ།
169
བསྙེན་པར་མ་རྫོགས་པས་རེག་པ་རྣམས་སོ། །སྟོབ་པོ་གཞན་མེད་ན་སྦྱིན་བདག་གིས་
བསམ་པ་ཐག་པ་ནས་བཏང་བའི་བློས་བཟུང་བ་ལ་ལྟུང་བ་མེད་དོ། །བྱིན་ལེན་དང་ཤིང་
ཐོག་རུང་བ་བྱེད་མཁན་མེད་ན་ཉི་མ་དང་པོར་ཟས་བཅད། དེ་ནས་ཉི་མ་དང་པོར་སྤར་
གང་། གཉིས་པ་ལ་སྤར་དོ། །གསུམ་པ་ལ་ཇི་ཙམ་ཟོས་ཀྱང་བྱིན་ལེན་དང་རུང་བའི་གོ་
ཆོད། ཟ་བའི་ཚེ་སྒྲ་མི་སྙན་ཡིད་ལ་བྱེད་པའོ། །
༡༠ བསོད་པ་བླང་བ་ལ། བསོད་པའི་དབྱེ་བ་ནི། བཅོམ་ལྡན་འདས། ཞེས་སོ།
རྟེན་ཆེད་ནི། ཡང་། ཞེས་དང་།
གཞི་སྦྱོར་བ་དང་བཅས་པ་ནི། ཟས་བསོད་པ། ཞེས་སོ། །
རྟེན་དགེ་སློང་ན་བ་མིན་པ། འོ་མ་དང་ཞོ་སོགས་_༤༠བ_ཡུལ་དུས་དེར་རོ་བྲོའམ་
བསོད་པར་གྲགས་པ་ཁྱིམ་པ་ཉེ་དུ་མ་ཡིན་པས་ཅི་བདེར་མ་བསྟབས་པ་མིད་པ་ན་ལྟུང་
བའོ། །
_བཅུ་ཚན་ལྔ་པ་ཆུ་སོགས་ཀྱི་སྡེ་ཚན།_
སྡོམ་ལ།
སྲོག་ཆགས་བཅས་དང་ཉལ་བར་འདུག།
འགྲེང་དང་གཅེར་བུ་དམག་དང་ནི། །
ཞག་གསུམ་བཤམ་དཀྲུག་འགྲོ་བ་དང་། །
བརྡེག་དང་གཟས་དང་གནས་ངན་ལེན། །
ཅེས་པའི། སྲོག་ཆགས་དང་བཅས་པ་ལ་སྤྱོད་པ་ལ།
རྟེན་བསམ་པ་ནི། ཡང་། ཞེས་དང་།
གཞི་སྦྱོར་བ་ནི། སྲོག་ཆགས། ཞེས་ཏེ།
རང་དོན་དུ་སྲོག་ཆགས་དང་བཅས་པའི་ཆུ་ལ་ཁྲུས་དང་། བཏུང་བ་དང་། ཆོས་གོས་
སོགས་ཀྱི་ཆེད་དུ་ལོངས་སྤྱོད་པ་དང་། སྲོག་ཆགས་ཅན་གྱི་ཆུ་འབབ་པ་འོག་ཏུ་བགྱུར་བ་
སོར་མདོ་རིན་ཆེན་འབྱུང་གནས།
170
དང་། རྩྭ་ཤིང་སོགས་གཅོད་པ་དང་། མེར་འདེབས་པ་སོགས་རང་ངམ་བསྐོས་པས་
བརྩམས་ཏེ་སྲོག་ཆགས་ཇི་སྙེད་ཤི་བ་དེ་སྙེད་ཀྱི་ལྟུང་བའོ། །ཆུ་ཚགས་མེད་པར་ལྗོགས་
རྒྱུར་མི་འགྲོ་ཞིང་། ཆུ་ཚགས་ལ་ལྔ་སྟེ། དཔྱང་ཚགས། བུམ་ཚགས་སྤྱི་བུག་ཅན། གྲུ་
གསུམ་ཚགས། རིལ་བ་ཞབས་ཚགས་ཅགབསལ་ཚགས་དང་ངོ་། ཆུ་རུང་བ་ལྔ་སྟེ།
དགེ་འདུན་དང་གང་ཟག་དང་། ཆུ་རུང་བ་དང་། བརྟགས་ཏེའོ། །
༢ ཉལ་པོ་བྱེད་ཤོམ་ན་འདུག་པ་དང་། རྟེན་བསམ་པ་ནི། ཡང་། ཞེས་དང་།
གཞི་སྦྱོར་ནི། ཉལ། ཞེས་ཏེ།
བར་ཆད་དང་རྐྱེན་དང་མི་ལྡན་བཞིན་དུ་སྐྱེས་པ་བུད་མེད་འཁྲིག་པར་ཞུགས་པའམ་
ཕྱོགས་པ་ལ། གནས་གཅིག་ཏུ་སྦྱོར་བ་མངོན་སུམ་དུ་བརྣོགས་ཏེ་འདུག་ནས་དེ་དག་གིས་
ཚོར་བ་ལྟུང་བའོ། །
༣ ཉལ་ཤོམ་ནས་འགྲེང་བ་དང་། རྟེན་བསམ་པ་ནི། ཡང་། ཞེས་དང་།
ཡུལ་སྦྱོར་ནི། ཉལ། ཞེས་_༤༡ན_ཏེ།
ཁྱད་པར་ནི་འགྲེང་བ་སྟེ་སྔ་མ་བཞིན་ནོ། །
༤ _གཅེར་བུ་པ་ལ་སྦྱིན་པ་ལ།_ རྟེན་ཡུལ་ནི། ཡང་། ཞེས་དང་།
སྦྱོར་བ་ནི། རང་གི། ཞེས་ཏེ།
གཅེར་བུ་པ་ཕོ་མོ་གང་རུང་ཉེ་དུའམ། ནད་པའམ། དགེ་བ་ལ་སྦྱོར་བའི་དོན་མིན་
པར་དུས་རུང་གི་ཟས་རང་དང་དེ་གཉིས་ཀས་ཟ་རུང་ལག་གིས་སྟེར་ནས་དེས་ཐོབ་ན་ལྟུང་
བའོ། །
༥ དམག་ལ་ལྟ་བ་ལ། རྟེན་གཞི་ནི། ཡང་། ཞེས་དང་།
སྦྱོར་བ་ནི། ལྟར། ཞེས་ཏེ།
རྐྱེན་དང་མི་ལྡན་པའི་དགེ་སློང་གིས་ཁྱིམ་པའི་དམག་མཚན་ཉིད་དང་ལྡན་པ་འཐབ་
པའམ་འཐབ་ཏུ་བཅུག་པ་རྒྱལ་པོ་སོགས་ཀྱིས་བཀུག་པ་མིན་པར་ཀུན་སློང་ལྟ་འདོད་ཀྱིས་
ལྟུང་བ་སྡེ་ལྔ།
171
གནས་ཉེ་འཁོར་དང་བཅས་པ་འདས་ཏེ་བལྟ་བར་བརྩམས་ནས་མཐོང་ན་ལྟུང་བའོ། །
༦ དམག་གི་ནང་ན་གནས་པའི། རྟེན་གནང་ཚད་ནི། ཡང་། ཞེས་དང་།
འདས་པ་ནི། དེ་ལ། ཞེས་ཏེ།
གནས་དམག་ནང་དུ་རྒྱལ་པོ་སོགས་ཀྱིས་བཀུག་པ་མ་ཡིན་པར་མཚན་མོ་གཉིད་
ལས་འདས་ཏེ། སྐྱ་རེངས་ཤར་བ་ན་ལྟུང་བའོ། །དགོས་པ་མེད་ན་ཞག་གཅིག་ཀྱང་ལྟུང་
བའོ། །
༧ དཔུང་གི་ཡན་ལག་ཉམས་སུ་མྱོང་བར་འདོད་པ་ལ།
རྟེན་གནང་བའི་དུས་ནི། དགེ་སློང་། ཞེས་དང་།
སྦྱོར་བ་མཐར་ཐུག་ནི། ཡང་། ཞེས་ཏེ།
དཔུང་གི་ཡན་ལག་མྱང་འདོད་ཀྱིས་སྦྱོར་བ་རེག་པའམ། དཀྲུགས་པར་བརྩམས་ཏེ་
གཡུལ་བཤམ་དཀྲུག་གི་བྱ་བ་རྫོགས་ན་ལྟུང་བའོ། །སྐྱེས་པ་བུད་མེད་གླང་པོ་སོགས་
འཐབ་འཇུག་ལྟ་བ་སོགས་ལ་ཉེས་བྱས་སོ། །
༨ བརྡེག་པ་ལ། རྟེན་བསམ་པ་ནི། ཡང་། ཞེས་དང་།
ཡུལ་སྦྱོར་ནི། དགེ་སློང་། ཞེས་སོ། །
ཡུལ་དགེ་སློང་ཕ་རོལ་པོ་ལ་ཕན་པའི་དོན་མིན་པར་ལུས་སམ་དེས་འཕངས་པའམ།
དེ་དང་འབྲེལ་བ་དབྱུག་པ་སོགས་ཡུངས་ཀར་ཙམ་གྱིས་ཀྱང་རྙོག་པ་ཅན་གྱི་_༤༡བ_བསམ་
པས་བརྡེག་པར་བརྩམས་ཏེ། བརྡེག་སྤྱད་རེ་ལ་ལྟུང་བ་རེའོ། །བདག་ཉིད་ཀྱི་ལུས་དང་ཀ་
བ་རྩིག་པ་སོགས་ལ་བརྟེན་ན་ཉེས་བྱས་སོ། །
༩ བརྡེག་པར་གཟས་ལ། རྟེན་བསམ་པ་ནི། ཡང་། ཞེས་དང་།
ཡུལ་སྦྱོར་ནི། དགེ་སློང་། ཞེས་ཏེ།
ཁྱད་པར་ནི་བརྡེག་པར་གཟས་པ་སྟེ། གཞན་སྔ་མ་བཞིན་ནོ། །
༡༠ གནས་ངན་ལེན་འཆབ་པ་ལ། རྟེན་བསམ་པ་ནི། ཡང་། ཞེས་དང་།
སོར་མདོ་རིན་ཆེན་འབྱུང་གནས།
172
ཡུལ་སྦྱོར་བ་ནི། དགེ་སློང་། ཞེས་ཏེ།
ཡུལ་དགེ་སློང་སྡོམ་པ་གསོ་རུང་ཡན་ཆད་ཀྱི་ཕམ་ལྷག་གི་ལྟུང་བ་ཀུན་སློང་དགེ་སློང་
བདེ་བར་མི་རེག་པ་དང་། དགེ་སྦྱོང་གི་ཚུལ་ལམ། སྲོག་གམ། ཚངས་སྤྱོད་ཀྱི་བར་ཆད་
དམ། དགེ་འདུན་འཁྲུགས་དོགས་ཀྱི་བསམ་པ་མིན་པར་འཆབ་འདོད་ཀྱིས་མཚན་མོ་
འདས་ན་ལྟུང་བའོ། །ཕམ་ལྷག་ལས་གཞན་པའི་རང་གཞན་གྱི་ཉེས་པ་འཆབ་ན་ཉེས་བྱས་
སོ། །
_བཅུ་ཚན་དྲུག་པ་ཁྱིམ་སོགས་ཀྱི་སྡེ་ཚན།_
སྡོམ་ལ།
བདེ་དང་མེ་དང་འདུན་པ་དང་། །
བསྙེན་པར་མ་རྫོགས་ཆོས་སྨྲ་དང་། །
དགེ་ཚུལ་ཁ་དོག་བསྒྱུར་བ་དང་། །
རིན་པོ་ཆེ་དང་ཚ་བའི་དུས། །
ཞེས་པས། ༡ ཟན་གཅོད་འཇུག་ལ། རྟེན་ཆེད། ཡང་། ཞེས་དང་།
ཡུལ་ལས་འཚོ་བ་བསྒྲུབ་པ་ནི། དགེ་སློང་། ཞེས་དང་།
རྗེས་སུ་བསྒྲུབ་པའི་སྦྱོར་བ་ནི། དེ། ཞེས་ཏེ།
བསྙུང་བས་ཕན་པའི་ནད་ཅན་མིན་པའི་དགེ་སློང་ལ་སྦྱིན་བདག་གིས་དུས་རུང་ཟས་
རུང་བ་ལ་སྦྱོར་བ་ན་ཟན་གཅོད་ཚིག་གིས་ཡུལ་གྱི་ཟན་རང་གླིང་གི་ཉི་མ་ཡོལ་ནས་ལྟུང་
བའོ། །སྨན་གཞན་ལ་ཉེས་བྱས་སོ། །
༢ མེ་ལ་རེག་པ་ནི། རྟེན་ཆེད་ནི། ཡང་། ཞེས་དང་།
གཞི་སྦྱོར་ནི། མེ་ལ། ཞེས་ཏེ།
དཀོན་མཆོག་དང་ཚངས་སྤྱོད་ཆོས་ལྡན་གྱི་དོན་དང་། ཚོན་སོགས་དུས་བྱིན་རླབས་
མ་གཏོགས་པར་སྦྱོར་བ་རང་ངམ་གཞན་བསྐོས་ཏེ་མེ་ལ་རེག་པ་_༤༢ན_དང་། སྤར་གསོད་
ལྟུང་བ་སྡེ་ལྔ།
173
སོགས་བྱེད་ན་ལྟུང་བའོ། །སེང་གེ་སོགས་གཏུམ་པོ་ལ་མི་རེག་ཅིང་། དུས་དྲན་ནི་དཀོན་
མཆོག་སོགས་ཀྱི་ཕྱིར་སྟོན་པས་གནང་ངོ་སྙམ་དུ་བསམ་སྟེ་བྱ་བ་མ་རྫོགས་ཀྱི་བར་ཡིད་ལ་
བྱའོ། །
༣ འདུན་པ་ཕྱིར་བསྒྱུར་ནི། རྟེན་གཞི་ནི། ཡང་། ཞེས་དང་།
ཀུན་སློང་སྦྱོར་བ་ནི། དེའི། ཞེས་ཏེ།
དགེ་འདུན་གྱི་ཆོས་ལྡན་གྱི་ལས་མཚན་ཉིད་པ་ལས་རང་གིས་འདུན་པ་ཕུལ་བ།
ཀུན་སློང་འདུན་པ་ཕྱིར་བསྒྱུར་འདོད་ཀྱི་བསམ་པས་སྦྱོར་བ་བདག་འདུན་པ་མི་ཕུལ་གྱིཕྱིར་འ
ོན་ཅིག་ཅེས་པའི་ཚིག་གི་དོན་གོ་བ་ན་ལྟུང་བའོ། །
༤ བསྙེན་པར་མ་རྫོགས་པ་དང་ལྷན་ཅིག་ཏུ་ཉལ་བ་ལ།
རྟེན་ཡུལ་ནི། ཡང་། ཞེས་དང་།
སྦྱོར་བ་ནི། ལྷན་ཅིགཅེས་ཏེ།
རྟེན་ན་བ་དང་ནད་གཡོག་མིན་པའི་དགེ་སློང་གིས་དགེ་སློང་སྡིག་ཅན་དང་། ཉེ་བར་
གནས་པ་དང་། དགེ་ཚུལ་ལམ་གྱིས་དུབ་པ་སོགས་ཀྱི་རྐྱེན་མེད་པར་མ་རྫོགས་པ་དང་
གནས་ཅིག་ཏུ་ཉལ་འདོད་ཀྱི་བསམ་པས། མཚམས་གཞན་གྱིས་བར་མ་ཆོད་པ་འདོམ་
ཕྱེད་དགུའི་ནང་རོལ་ཏུ་ནུབ་གསུམ་བསྟུད་མར་རང་དང་མ་རྫོགས་པ་གཉིས་ཀ་ཉལ་ཞིང་
སྤྱོད་ལམ་དེས་ནུབ་གསུམ་པའི་སྐྱ་རེངས་དང་པོ་ཤར་ན་ལྟུང་བའོ། །ཟླ་ཉིའི་སྣང་བ་ལས་
གཞན་པའི་མར་མེ་དང་ནོར་བུའི་སྣང་བ་རྐྱེན་དང་མི་ལྡན་པས་ཉལ་བར་མི་བྱའོ། །
༥ སྡིག་ལྟ་མི་གཏོང་བ་ལ། གང་ལ་གཞམ་བསྒོ་བྱ་བ་ནི། ཡང་། ཞེས་དང་།
བྱེད་པ་གང་གིས་བཟློག་པ་ནི། དགེ་སློང་། ཞེས་དང་།
ཇི་ལྟར་བཟློག་པ་ནི། འདི་སྐད། གསོལ་ཞིང་།
བཟློག་པ་ནི། དགེ་སློང་། ཞེས་དང་།
འདས་པ་ནི། ལན་གཉིས་ལན་གསུམ། ཞེས་ཏེ།
སོར་མདོ་རིན་ཆེན་འབྱུང་གནས།
174
དགེ་སློང་གིས་ཆང་བཏུང་བ་ལྟ་བུ་བཅོམ་ལྡན་འདས་ཀྱིས་མཐོ་རིས་དང་ཐར་པའི་
བར་ཆད་དུ་འགྱུར་བར་བསྟན་པ་དེ་_༤༢བ_བསྟེན་ཀྱང་མཐོ་རིས་དང་ཐར་པའི་བར་ཆད་
དུ་མི་འགྱུར་ཞེས་པ་ལྟ་བུ་འདུ་ཤེས་མ་འཁྲུལ་བར་རློམ་ཞིང་ཀུན་སློང་སྐུར་འདོད་ཀྱི་བསམ་
པས་སྦྱོར་བ་དེར་ཞུགས་ཚེ་དགེ་འདུན་གྱི་གཞམ་བསྒོ་དང་གསོལ་བཞིས་བཟློག་ཀྱང་
བརྗོད་པ་གསུམ་པ་ལ་མི་གཏོང་བ་ལྟུང་བའོ། །
༦ སྤངས་པ་རྗེས་ཕྱོགས་ནི། རྟེན་བསམ་པ་ནི། ཡང་། ཞེས་དང་།
གཞི་སྦྱོར་བ་ནི། དེ་སྐད། ཅེས་ཏེ།
དགེ་སློང་སྡིག་ལྟ་ཅན་བཟོད་པ་མ་གསོལ་བ་དགེ་འདུན་གྱིས་གནས་ནས་ཕྱུང་བ།
ཀུན་སློང་དེ་དང་ལྷན་ཅིག་གཏམ་འདྲི་བ་དང་། ཉལ་འདོད་ཀྱི་བསམ་པས། སྦྱོར་བ་ན་བ་
དང་ཆོས་ལྡན་མ་གཏོགས་དེར་ལྷན་ཅིག་གཏམ་འདྲི་བར་བརྩམ་སྟེ། མཐར་ཐུག་མཚན་མོ་
དེའི་སྐད་ཅིག་མ་འདས་པ་ན་ལྟུང་བའོ། །
༧ བསྙིལ་བ་སྡུད་པ་ལས། གང་ལ་གཞམ་བསྒོ་བྱ་བ་ནི། དགེ་ཚུལ། ཞེས་དང་།
གསོལ་བཞིས་བཟློག་པ་ནི། དགེ་ཚུལ། ཞེས་དང་།
རྟེན་བསམ་པ་ནི། ཡང་། ཞེས་དང་།
ཡུལ་སྦྱོར་ནི། དེ་ལྟར། ཞེས་ཏེ།
ཁྱད་པར་ནི། དགེ་ཚུལ་སྡིག་ལྟ་ཅན་བཟོད་པ་མ་གསོལ་བ་སྟེ་གཞན་སྔ་མ་བཞིན་ནོ། །
༨ ཁ་མ་བསྒྱུར་བ་གྱོན་པ་ལ། རྟེན་ཁ་དོག་གི་རུང་བ་ནི། དགེ་སློང་། ཞེས་དང་།
གཞི་སྦྱོར་ནི། གལ་ཏེ། ཞེས་ཏེ།
དགེ་སློང་གིས་ཆུ་ཚགས་མ་གཏོགས་ལྷུང་བཟེད་ཁ་གཡོགས་དང་རྐང་དཀྲིས་ཙམ་
གྱི་གོས་དཀར་པོ་ལ་ལོངས་སྤྱད་ན་ལྟུང་བའོ། །
ཚོས་ཆེན་བརྒྱད་ཀྱིས་བསྒྱུར་བ་ལ་ཡང་ཉེས་བྱས་ཏེ།
ལྟུང་བ་སྡེ་ལྔ།
175
སུམ་བརྒྱ་པར།
མཚལ་དང་དེ་བཞིན་རྒྱ་སྐག་བཙོད་རྣམས་དང་། །
གུར་གུམ་དང་ནི་མཐིང་ཤིང་ལི་ཁྲི་དང་། །
རྨ་ཤིང་ལེབ་བརྒན་རྩི་རྣམས་མི་རུང་སྟེ། །
བརྒྱད་པོ་ཚོས་ཆེན་ཡིན་པས་བཀག་ཕྱིར་རོ། །
༩ རིན་པོ་ཆེའི་གདགས་གཞིར་ལོངས་པ་གཞིར་གཏོགས་ལ།
རྟེན་གཞི་ནི། ཡང་། ཞེས་དང་།
སྦྱོར་བ་དམིགས་བསལ་ནི། རང་། ཞེས་དང་།
བསླབ་བྱ་ནི། དགེ་སློང་། ཞེས་_༤༣ན_ཏེ་།
ཆུད་བཟའ་བའི་རྐྱེན་མེད་ཅིང་། སྦྱིན་བདག་གི་བསོད་ནམས་འདོད་པས་བསླབ་
པའམ། མི་མིན་གྱི་གནས་ལྟ་བུ་མིན་པར། རང་གིས་དབང་བའི་རིན་པོ་ཆེའམ། རིན་པོ་
ཆེར་སྨོས་པ་གོ་མཚོན་དང་རོལ་ཆ་སོགས་ལ་རྒོད་བག་གིས་རེག་འདོད་ཀྱི་བསམ་པས།
དངོས་སམ་བསྐོག་ནས་རེག་ན་ལྟུང་བའོ། །
༡༠ ཁྲུས་བྱེད་པ་ལ། ལྟུང་བ་དམིགས་བསལ་ནི། བཅོམ་ལྡན་འདས། ཞེས་དང་།
གནང་དུས་ནི། དེ་ལས། ཞེས་ཏེ།
ཁྲུས་ཀྱིས་ཕན་པའི་ནད་དང་དཀོན་མཆོག་གིས་ཕྱིར་བ་མལ་ཙམ་གྱི་ཕྱག་བདར་
དང་། དཔག་ཚད་ཕྱེད་དུ་ཕྱིན་པ་མིན་པའི་དགེ་སློང་གིས། དུས་ཟླ་བ་ལྔ་པའི་ཚེས་གཅིག་
ནས་བདུན་པའི་བཅོ་ལྔའི་བར་མ་གཏོགས་པར་རྐྱེན་དང་མི་ལྡན་པས་ཟླ་བ་ཕྱེད་ཕྱེད་ཀྱི་
ནང་དུ་ཁྲུས་བྱེད་པར་བརྩམས་ཏེ་དུས་མིན་པར་ལུས་རིལ་ཁྲུས་བྱེད་ན་ལྟུང་བའོ། །ལུས་
ལ་ཆར་ཐིག་གཉིས་ཕོག་པའམ། གོས་ཀྱི་གྲྭ་བསྐྱོད་པའི་རླུང་ཕོག་པ་ཡན་ལ་ལྟུང་བ་འདི་
མེད།
སོར་མདོ་རིན་ཆེན་འབྱུང་གནས།
176
_བཅུ་ཚན་བདུན་པ་བསམ་བཞིན་སོགས་ཀྱི་སྡེ་ཚན།_
སྡོམ་ལ།
དུད་འགྲོ་འགྱོད་པ་སོར་མོ་དང་། །
རྩེ་དང་ལྷན་ཅིག་སྔངས་བྱེད་དང་། །
སྦེད་དང་གདིང་མེད་གཞི་མེད་དང་། །
སྐྱེས་པ་མེད་པར་ལམ་འགྲོ་བའོ། །
༡ དེ་ལ་དུད་འགྲོ་གསོད་པ་ནི། རྟེན་བསམ་པ་ནི། ཡང་། ཞེས་དང་།
གཞི་སྦྱོར་ནི། དུད་འགྲོ། ཞེས་ཏེ།
དུད་འགྲོར་གཏོགས་པའི་སྲོག་ཆགས་མིག་ལམ་དུ་སྣང་རུང་འདུ་ཤེས་མ་འཁྲུལ་
པའམ། ཡིད་གཉིས་ཟ་བས་ཀུན་སློང་གསོད་འདོད་ཀྱིས། སྦྱོར་བ་རང་ངམ་བསྐོས་པས་
གསོད་པར་བརྩམས་ཏེ་རྐྱེན་དེས་ཤི་ན་ཇི་སྙེད་ཀྱི་ལྟུང་བའོ། །གསོད་སེམས་མེད་པར་ཡན་
ལག་གཅོད་པ་དང་། བརྡེག་འཚོག་གཟུགས་བརྙན་འཇིག་པ་སོགས་ལ་ཉེས་བྱས་སོ། །
༢ འགྱོད་པ་བསྐྱེད་པ་ལས། རྟེན་བསམ་པ་ཡང་། _༤༣བ_ཡུལ་ཆེད་ཅེས་ནས།
སྦྱོར་བ་ནི། འགྱོད། ཅེས་ཏེ།
དགེ་སློང་ཕ་རོལ་པོ་ལ་ཀུན་སློང་ཡིད་མི་བདེ་བ་སྐྱེ་འདོད་ཀྱི་བསམ་པས་བཞད་གད་
ཡན་གྱིས་ཁྱོད་ལ་སྡོམ་པ་མ་སྐྱེས་སོ། །སྐྱེས་ཀྱང་ཕམ་པ་བྱུང་ཞེས་སོགས་ཀྱིས་འགྱོད་པ་
བསྐྱེད་དེ་དོན་གོ་བ་ན་ལྟུང་བའོ། །
༣ གག་ཚིལ་ནི། སོར་མོ། ཞེས་ཏེ།
དགེ་སློང་ཕ་རོལ་པོ་ལ་སྐྱི་གཡའ་བའི་གནས་སུ་སྐྱི་གཡའ་བར་བསམ་པས་སྦྱོར་བ་
བརྩམས་ཏེ་སྐྱི་གཡའ་བར་བྱས་པའི་རེག་བྱ་རེརེ་ལ་ལྟུང་བ་རེ་རེའོ། །
༤ ཆུ་ལ་རྩེ་བ་ལ། ཆུ་ལ། ཞེས་ཏེ།
འཇིག་རྟེན་ན་གྲགས་པའི་ཆུ་ལ་རྒོད་བག་གིས་རང་ངམ་བསྐོས་པས་རྩེས་ཏེ་ལྟེ་བ་
ལྟུང་བ་སྡེ་ལྔ།
177
ནུབ་པའི་ཚད་དུ་ཞུགས་ན་ལྟུང་བའོ། །
༥ བུད་མེད་དང་ལྷན་ཅིག་ཉལ་བ་ལ། རྟེན་ཡུལ་ནི། ཡང་། ཞེས་དང་།
སྦྱོར་བ་ནི། ལྷན་ཅིགཅེས་ཏེ།
བུད་མེད་ཉེ་དུ་མིན་པར་རྟེན་རུང་། གནས་གཅིག་ཏུ་མཚམས་ཆོད་ན་འདོམ་གང་གི་
ནང་། མཚམས་མ་ཆོད་ན་འདོམ་དགུའི་ནང་དུ་གཉིས་ཀ་ཉལ་འདོད་ཀྱི་བསམ་པས་
ཁྲིམས་གྲོགས་མེད་པར་མཚན་མོའི་མཐའ་རྫོགས་པ་ན་ལྟུང་བའོ། །
༦ སྔངས་པར་བྱེད་པ་ལ། རྟེན་ཡུལ་ནི། ཡང་། ཞེས་དང་།
སྦྱོར་བ་ནི། སྔངས། ཞེས་ཏེ།
དགེ་སློང་ཕ་རོལ་པོ་ལ་འཇིགས་རྒྱུ་ཡིད་དུ་མི་འོང་བ་ཤ་ཟ་སོགས་ཀྱི་འདོད་ཡོན་
ལྔས་བཞད་གད་ཡན་གྱིས་འཇིགས་པ་བསྟན་ཏེ་སྐྲག་པ་སྐྱེས་ན་ལྟུང་བའོ། །ཡིད་འོང་གིས་
སྔངས་ན་ཉེས་བྱས། ངེས་འབྱུང་གི་ཕྱིར་དམྱལ་བ་སོགས་བརྗོད་པ་ལ་ཉེས་པ་མེད་དོ། །
༧ སྦེད་པ་ལ། རྟེན་གཞི་ནི། ཡང་། ཞེས་དང་།
སྦྱོར་དམིགས་ནི། སྦེད་དམ། ཞེས་སོགས་ཏེ།
རབ་བྱུང་སྡེ་ལྔའི་ལྷུང་བཟེད་སོགས་འཚོ་བའི་ཡོ་བྱད་ཆུད་ཟ་བའི་རྐྱེན་མེད་པར་
ཀུན་སློང་རྐུ་སེམས་དང་ཕན་འདོད་ལས་གཞན་པས་རང་ངམ། བསྐོས་པས་བརྩམས་ཏེ་
སྦས་ཟིན་ན་ལྟུང་བའོ། །_༤༤ན_
༨ གདིང་མེད་དུ་སྤྱོད་པ་ནི། རྟེན་གཞི་ནི། ཡང་། ཞེས་དང་།
སྦྱོར་བ་ནི། དེའི་འོགཅེས་ཏེ།
དགེ་སློང་རང་དང་ནོར་མི་གཅིག་པ་ལ་རྐུ་སེམས་མེད་ཅིང་དེས་གནང་བའི་གདིང་
མེད་པར་ལོངས་སྤྱད་ན་ལྟུང་བ། གོས་ལས་གཞན་པའི་ཡོ་བྱད་ལ་ཉེས་བྱས། ལོངས་སྤྱད་
པས་དགའ་བར་འགྱུར་ན་ལྟུང་བ་མེད་དོ། །
༩ ལྷག་མས་སྐུར་འདེབས་ལ། རྟེན་བསམ་་པ་ནི། ཡང་། ཞེས་དང་།
སོར་མདོ་རིན་ཆེན་འབྱུང་གནས།
178
ཡུལ་ནི། དགེ་སློང་། ཞེས་དང་།
སྦྱོར་བ་ནི། དགེ་འདུན། ཞེས་ཏེ།
དགེ་སློང་ཕ་རོལ་པོ་ལ་མཐོང་ཐོས་དོགས་པའི་གཞི་མེད་པར་ཉམས་པར་འདོད་
པས་འདུ་ཤེས་བསྒྱུར་ཏེ་ཀུན་སློང་སྐུར་འདོད་ཀྱི་བསམ་པས། སྦྱོར་བ་མིང་ནས་བཟུང་སྟེལྷག་
མས་སྐུར་པ་བཏབ་པའི་དོན་གོ་བ་ན་ལྟུང་བའོ། །
༡༠ བུད་མེད་དང་ལྷན་ཅིག་ལམ་འགྲོ་ནི། རྟེན་གཞི་ནི། ཡང་། ཞེས་དང་།
སྦྱོར་བ་ནི། ལྷན་ཅིགཅེས་ཏེ།
བུད་མེད་ལུས་བསྟེན་རུང་། ཉེ་དུ་མིན་པ། ཁྲིམས་གྲོགས་མེད་པར་ལྷན་ཅིག་རྒྱང་
གྲགས་འདས་པ་ན་ལྟུང་བའོ། །དེའི་ཕྱེད་ལ་ཉེས་བྱས་སོ། །བུད་མེད་ཀྱི་ལམ་བསྲེལ་བྱེད་
པ་སོགས་ལ་ཉེས་པ་མེད་དོ། །
_བཅུ་ཚན་བརྒྱད་པ་མགྲོན་མང་རྐུ་སོགས་ཀྱི་སྡེ་ཚན།_
སྡོམ་ལ།
རྐུ་དང་ཉི་ཤུ་མ་ལོན་དང་། །
བརྐོ་དང་མགྲོན་དང་བསླབ་པ་དང་། །
འཐབ་དང་མི་སྨྲ་འགྲོ་བ་དང་། །
མ་གུས་ཆང་འཐུང་དུས་མིན་པའོ། །
༡ རྐུན་མ་དང་ལྷན་ཅིག་ལམ་འགྲོ་ནི། རྟེན་གཞི་ནི། ཡང་། ཞེས་དང་།
སྦྱོར་བ་ནི། འགྲོ་ན། ཞེས་ཏེ།
གྲོང་འཇོམས་པ་དང་། ཤོ་གམ་དྲལ་བའི་ཆོམ་རྐུན་དང་ལྷན་ཅིག་རྒྱང་གྲགས་ལས་
འདས་པར་འགྲོ་བ་ན་ལྟུང་བ་རེ་རེའོ། །
༢ ཉི་ཤུ་མ་ལོན་པར་རྫོགས་པ་ནི། རྟེན་གཞི་ནི། ཡང་། ཞེས་དང་།
སྦྱོར་བ་ནི། དགེ་སློང་། ཞེས་དང་།
ལྟུང་བ་སྡེ་ལྔ།
179
ཉེས་དམིགས་ནི། གང་ཟག་དེ་ཡང་། ཞེས་ཏེ།
མངལ་ཤོལ་བརྩིས་པས་ཉི་ཤུ་མ་ལོན་པར་འདུ་ཤེས་_༤༤བ_སམ། ཐེ་ཚོམ་ཟ་བས་
ཀུན་སློང་རང་གར་མཁན་འདོད་ཀྱི་སྦྱོར་བ་བརྩམས་ཏེ། མཐར་ཐུག་བརྗོད་པ་གསུམ་པའིབྱེད་
པ་བརྗོད་པའི་མགོ་བརྩམས་པའི་ཚེ་མཁན་པོ་ལ་ལྟུང་བྱེད། སློན་དཔོན་དང་དགེ་
འདུན་ལ་ཉེས་བྱས་སོ། །མངལ་ཤོལ་གྱིས་ཉི་ཤུ་མ་ལོན་ཀྱང་བསྒྲུབ་བྱས་ལོན་པར་འདུ་
ཤེས་ནས་སྐྱེ་བའི་བར་ཆད་གཞན་མེད་ཅིང་སྐྱེ་བའི་རྐྱེན་གཞན་ཚོགས་ན་བསམ་པའི་སྒོ་
ནས་ནར་སོན་པས་བསྙེན་རྫོགས་ཆགས་ཤིང་། དེ་རྫོགས་པའི་རྗེས་ལ་མངལ་ཤོལ་དང་
བཅས་ཀྱང་ཉི་ཤུ་མ་ལོན་གོང་དུ་ཉི་ཤུ་མ་ལོན་འདུག་ན་དེའི་རྫོགས་པའི་སྡོམ་པ་འཇིག་སྟེ་
ལུས་བསམ་གང་ནས་ཀྱང་ནར་མ་སོན་པས་སྡོམ་པའི་རྟེན་ཉམས་པའི་ཕྱིར། མ་ལོན་ཀྱང་
ལོན་པར་འདུ་ཤེས་པ་ལ་བསྙེན་རྫོགས་ཆགས་ན་མངལ་ཤོལ་དང་བཅས་པས་ཉི་ཤུ་ལོན་
ན་ལེན་དུས་ཉི་ཤུ་མ་ལོན་འདུག་སྙམ་དུ་ཤེས་ཀྱང་སྡོམ་པ་མི་འཇིག་སྟེ། སྐྱེས་ཤིང་བཏང་
རྒྱུ་གཞན་མ་བྱུང་ན་ལུས་ཀྱི་ནར་སོན་ཅིང་སྡོམ་པའི་རྟེན་ཡིན་པའི་ཕྱིར། སྐྱེས་ནས་ཉི་ཤུ་མ་
ལོན་ཀྱང་མངལ་ཤོལ་དང་བཅས་པ་ལོན་ན་བསྙེན་རྫོགས་ཆགས་ལ། མཁན་སློབ་དགེ་
འདུན་ལ་ཉེས་པ་བསྐྱེད། ཉི་ཤུ་ལོན་པ་ལ་མ་ལོན་པར་འདུ་ཤེས་ཀྱང་སྡོམ་པའི་རྟེན་དུ་རུང་
ངོ་། །དགེ་ཚུལ་ལོ་བདུན་ལོན་ཀྱང་མངའ་ཤོལ་དང་བཅས་པས་ལོན་ན་སྐྱེ་ལ་ཉེས་བྱས་
ཡིན་ནོ། །
༣ ས་བརྐོ་བ་དང་། རྟེན་གཞི་ནི། ཡང་། ཞེས་དང་།
སྦྱོར་བ་ནི། བརྐོ། ཞེས་ཏེ།
ན་བ་སོགས་ཀྱི་རྐྱེན་མེད་པར་གྲགས་པའི་ས་འཐས་པ། རང་ངམ་བསྐོས་པས་སོར་
བཞི་ཡན་ཆད་བསྐོས་ན་ལྟུང་བའོ། །ས་ཉམས་པ་དང་བྱེ་མ་སོགས་ལ་ཉེས་བྱས་སོ། །
༤ མགྲོན་དུ་བོས་པ་ལས་རིང་དུ་བསྡད་_༤༥ན_པ་ལ།
རྟེན་གནང་བའི་ཚད་ནི། ཡང་། ཞེས་དང་།
སོར་མདོ་རིན་ཆེན་འབྱུང་གནས།
180
འདས་པ་ནི། དེ་ལས། ཞེས་དང་།
གནང་དུས་བྱེ་བྲག་ནི། སོ་སོར། ཞེས་ཏེ།
རྐྱེན་དང་མི་ལྡན་པར་སྦྱིན་བདག་གིས་དུས་ཇི་ཙམ་མགྲོན་དུ་བོས་པ་ལས་རིང་དུ་
འདུག་སྟེ། ཟ་འདོད་ཀྱི་བསམ་པས་སྦྱིན་བདག་གིས་ཅི་ཙམ་འདོད་གྱི་བར་བཞུགས་ཞེས་
པ་ལྟ་བུ་མེད་པར་མགྲོན་རྫོགས་པའི་འོག་ཏུ་ཡང་ཟ་བར་བརྩམ་སྟེ་མགུལ་དུ་མིད་པ་ལ་
ལྟུང་བའོ། །
༥ བསླབ་པ་ཉེར་འཇོག་སྤོང་བ་ནི། རྟེན་ཁྱད་གསོད་ཀྱི་དུས་ནི། ཡང་། ཞེས་དང་།
སྦྱོར་བ་ནི། དེ་དགཅེས་ཏེ།
དགེ་སློང་ཕ་རོལ་པོ་འདུལ་བར་གཏོགས་པའི་བསླབ་བྱ་མ་བསླབ་བོ་ཞེས་པ་ན་མ་
འཁྲུལ་ཞིང་ཀུན་སློང་བསྒྱུར་ཏེ་མི་སློབ་པ་སྨྲ་འདོད་ཀྱི་བསམ་པས། སྦྱོར་བ་བསླབ་པ་ཉེར་
འཇོག་པོ་ལ་ཁྱོད་ཀྱིས་མི་ཤེས་ཏེ་གཞན་ལ་འདྲི་ཡི། དེའི་བར་བསླབ་པ་འདི་ལ་མི་སློབ་
ཅེས་སྨྲ་བ་བརྩམས་ཏེ་དོན་གོ་ན་ལྟུང་བའོ། །
༦ ཉན་རྣ་ལས་གྱུར་པ་ལ། རྟེན་གཞི་ནི། ཡང་། ཞེས་དང་།
སྦྱོར་བ་ཕྱེད་ནི། དགེ་སློང་། ཞེས་ཏེ།
ཕ་རོལ་པོ་རྩོད་ཟླར་གྱུར་པ་དག་རྩོད་པ་གཞི་ལས་གང་རུང་བྱེད་པ་ན་ནོར་བ་དང་
རྩོད་པ་ཞི་འདོད་མིན་པས་དཀྲུགས་པའི་ཆེད་དུ་ཉན་འདོད་ཀྱི་བསམ་པས་རྣ་བ་གཏོད་
ནས་དོན་གོ་བ་ན་ལྟུང་བའོ། །དོན་མ་གོ་ན་ཉེས་བྱས། གྲོགས་སོགས་ཀྱི་སར་འགྲོ་བ་ན་སེ་
གོལ་གྱི་བརྡ་བྱེད།
༧ མི་སྨྲ་བ་འགྲོ་བ་ལ། རྟེན་གཞི་ནི། ཡང་། ཞེས་དང་།
སྦྱོར་བ་དམིགས་བསལ་ནི། ཅང་མི་སྨྲ། ཞེས་ཏེ།
དགེ་སློང་ཁ་སྐོང་བར་འོས་པས་དགེ་འདུན་གྱི་ནང་དུ་ལས་ལ་འདུས་པ་ན་གསོལ་བ་
ཙམ་གྱི་ལས་མ་བྱས་པར་གནས་དེ་ནས་དགེ་སློང་འཁོད་པ་ལ་མ་སྨྲས་པར་འགྲོ་བ་
ལྟུང་བ་སྡེ་ལྔ།
181
བརྩམས་ཏེ། ལས་ཐོས་པའི་ཉེ་འཁོར་འདས་པར་ཕྱིན་པ་ན་ལྟུང་བའོ། །
༨ མ་གུས་པ་ལ། _༤༥བ_གུས་པར་མི་བྱེད་ན། ཞེས་ཏེ།
སངས་རྒྱས་ཀྱི་གསུང་དང་། དགེ་འདུན་གྱི་ཞལ་ཏ་བ་ཆོས་ལྡན་གྱིས་བསྒོ་བ་རང་
གིས་བསྒྲུབ་པ་ལ་འགལ་བ་བྱེད་འདོད་ཀྱིས་སྦྱོར་བ་གཞིག་འགྲེལ་མ་བྱས་པར་འགལ་
བར་བྱས་ན་ལྟུང་བའོ། །མཁན་སློབ། རྒྱལ་པོ། དགྲ་བཅོམ། གནས་བརྟན་གྱི་བཀའ་
བཅག་ན་ཉེས་བྱས་སོ། །
༩ མྱོས་འགྱུར་འཐུང་བ་ནི། གཞི་ནི། འབྲུའི་ཆང་། ཞེས་དང་།
སྦྱོར་བ་ནི། འཐུང་ན། ཞེས་ཏེ།
ཕབ་བཏབ་པ་འབྲུའི་ཆང་དང་། མ་བཏབ་པ་རྒུན་སོགས་བཙོས་པའི་ཆང་དངོས་
སམ། སྤང་ཚིག་ལ་སོགས་མྱོས་པའི་ནུས་ཅན་ལོངས་སྤྱོད་པར་བརྩམས་ཏེ། མགུལ་དུ་
མིད་པ་ན་ལྟུང་བའོ། །མྱོས་པའི་ནུས་པ་མེད་པར་དྲི་བྲོ་བ་དང་། ལུས་མིན་པ་ཁ་བཤལ་
བ་དང་། ལུས་ལ་བསྐུད་པ་སོགས་ལ་ཉེས་བྱས། ནད་པས་མི་མིད་པར་ཁ་བཤལ་བ་དང་
ལུས་ལ་བསྐུད་པ་ཙམ་ལ་ཉེས་པ་མེད་ཅིང་། ཆང་བསྐོལ་བ་ལ་ཉེས་མེད་དུ་གསུངས་པ་ནི་
རོ་ནུས་མེད་པ་ལ་དགོངས་པའོ། །
༡༠ དུས་མིན་པར་འགྲོ་བ་ལ། རྟེན་བཀག་པའི་དུས་ནི། ཡང་། ཞེས་དང་།
སྦྱོར་བ་དམིགས་བསལ་ནི། གྲོང་དུ་འཇུགཅེས་ཏེ།
སྲ་བརྐྱང་མ་བཏིང་ཞིང་བར་ཆད་ཀྱི་རྐྱེན་དང་མི་ལྡན་པའི་དགེ་སློང་གནས་ན་འཁོད་
པའི་རབ་ཏུ་བྱུང་བ་ལ་མ་སྨྲས་པར་གནས་དེ་ནས་ཁྱིམ་པའི་གནས་སུ་ཉི་མ་ཕྱེད་ཡོལ་ནས་
སྐྱ་རེངས་མ་ཤར་གྱི་བར་དུ་འདུ་ཤེས་དུས་མིན་ལ། དེར་ཤེས་པའི་ཐེ་ཚོམ་ཟ་བས་སྦྱོར་བ་
བརྩམས་ཏེ་རང་གནས་ཉེ་འཁོར་ལས་འདས་ན་ལྟུང་བའོ། །
སོར་མདོ་རིན་ཆེན་འབྱུང་གནས།
182
_བཅུ་ཚན་དགུ་པ་ཆོས་སྟོན་སོགས་ཀྱི་སྡེ་ཚན།_
སྡོམ་ལ།
ཟས་བཅས་སྐྱ་རེངས་ད་གདོད་དང་། །
ཁབ་རལ་དང་ནི་ཁྲི་རྐང་དང་། །
གདལ་དང་གདན་དང་གཡན་དགབ་དང་། །
རས་ཆེན་བདེར་གཤེགས་ཆོས་གོས་སོ། །
ཞེས་པའི་དང་པོ་ཟས་བཅས་ལ། ཡང་། ཞེས་ཏེ། _༤༦ན_
༡ འདི་ལ་སྔ་དྲོ་གྲོང་རྒྱུ་དང་། ཕྱི་དྲོ་གྲོང་རྒྱུ་གཉིས་ལས།
དང་པོ་ནི། རྟེན་དགེ་སློང་དེའི་ཚིག་གིས་དགེ་འདུན་རྣམས་སྦྱིན་བདག་ཁྱིམ་པ་ཡིན་
པའི་ཁྱིམ་དུ་ཟས་ལ་སྤྱན་དྲང་པ་ན་སྦྱིན་བདག་ལ་དུས་མ་ཡོལ་བར་བྲིམས་ཞེས་མ་བསྒོ་
བར་གྲོང་དུ་རྒྱུ་འདོད་ཀྱི་བསམ་པ་རྐྱེན་དང་མི་ལྡན་པར་གྲོང་གཞན་དུ་སྦྱོར་བ་འགྲོ་བར་
བརྩམས་ཏེ་གྲོང་གསུམ་པ་ལ་སོགས་པར་རྒྱུས་པ་ན་ལྟུང་བའོ། །
གཉིས་པའི་དབང་དུ་བྱས་ན། དགེ་སློང་འཁོད་པ་ལ་སྨྲས་ཀྱང་ཉིན་ཕྱེད་ཡོལ་ནས་
སྐྱ་རེངས་ཐ་མ་མ་ཤར་བར་ཁྱིམ་བཞི་སོགས་སུ་འགྲོ་ན་ལྟུང་བའོ། །
༢ རྒྱལ་པོའི་ཕོ་བྲང་དུ་ནུབ་མོ་འགྲོ་བ་ལ།
རྟེན་བཀག་པའི་དུས་ནི། ཡང་། ཞེས་དང་།
གཞི་མཐར་ཐུག་ནི། རྒྱལ་པོ། ཞེས་ཏེ།
རྒྱལ་པོ་སོགས་ཆོས་ལྡན་གྱི་དོན་ལ་བོས་པ་དང་། དགོས་པ་ཁྱད་པར་ཅན་དང་།
རྐྱེན་གཞན་དང་མི་ལྡན་པར་རྒྱལ་པོའི་ཕོ་བྲང་དང་བཙུན་མོའི་གནས་སུ་དམར་ཐག་ཆོད་
ནས་སྐྱ་རེངས་མ་ཤར་གྱི་བར་དེར་འདུ་ཤེས་སམ། ཡིད་གཉིས་ཟ་བར་སྦྱོར་བས་བརྩམས་
ཏེ། དེའི་སྒོ་བཅད་ན་གཏན་པའི་གནས་དང་། མ་བཅད་ན་གཏན་པ་གཉིས་འགྱུར་བའིསླར་
སླེབ་ན་ལྟུང་བའོ། །
ལྟུང་བ་སྡེ་ལྔ།
183
༣ བསླབ་གཞི་ཁྱད་གསོད་ལ། རྟེན་ཁྱད་དུ་གསོད་པའི་དུས་ནི། ཡང་། ཞེས་དང་།
སྦྱོར་བ་ནི། འདི་སྐད། ཅེས་ཏེ།
སོ་ཐར་གྱི་མདོ་ལན་གཉིས་མན་ཆད་ཐོས་པའི་དགེ་སློང་གིས་གསོ་སྦྱོང་གི་དུས་སུ་
བཞད་བགད་ཡན་གྱིས་བསླབ་གཞི་ཁྱད་གསོད་ཀྱི་ཚིག་སྨྲས་ཏེ་མཐར་འདུལ་བར་
གཏོགས་པའི་བསླབ་པ་ཁྱད་དུ་གསོད་ན་ལྟུང་བའོ། །
༤ ཁབ་རལ་འཆོས་པའི། རྟེན་གཞི་ནི། ཡང་། ཞེས་དང་།
སྦྱོར་བ་དམིགས་བསལ་ནི། བྱེད་དམ། སོགས།
ཕྱིར་བཅོས་ནི། བཅག་ནས། ཞེས་ཏེ།
བ་སོ་དང་རུས་པ་_༤༦བ_དང་རྭ་དང་རིན་པོ་ཆེ་ཡུལ་དུས་དེར་དཀོན་ཅིང་རིན་ཆེ་
བའི་རྒྱུ་ལས་ཁབ་རལ་བཅོས་ཏེ་ཟིན་པ་ན་ལྟུང་བའོ། །ལྟུང་བ་འདི་བཤགས་དུས་ཁབ་
རལ་བཅག་གམ་ཞེས་འདྲིའོ། །
༥ ཁྲི་རྐང་འཆོས་པ་ལ། རྟེན་གནང་ཚད་ནི། ཡང་། ཞེས་དང་།
འདས་པ་ནི། དེ་ལས། ཞེས་ཏེ།
དགེ་འདུན་གྱི་ཁྲིའམ་ཁྲིའུ་རྐང་པ་བུ་གར་གཞུག་པ་མན་ཆད་ཁྲུ་གང་ཚད་ཡིན་ལ།
དེ་ལས་ལྷག་པ་སྦྱོར་བ་རང་ངམ་བསྐོས་པས་བརྩམས་ཏེ་མཐར་ཐུག་ལྷག་པོ་ཟིན་ན་ལྟུང་
བ། གང་ཟག་གི་དད་མོལ་ཆེ་མཐོ་ལ་འདུག་ན་ཉེས་བྱས་སོ། །ཁྲི་རྐང་གདིང་བ་གཡན་
དགབ་རས་ཆེན་ཚད་ལྷག་བཞི་བཤགས་པའི་ཚེ་བཤགས་ཡུལ་གྱིས་བཅད་དམ་ཞེས་མ་
དྲིས་ན་ཉེས་བྱས་སོ། །
༦ ཤིང་བལ་གྱིས་གོས་གསར་པ་བྱས་པ་ལ། རྟེན་གཞི་ནི། ཡང་། ཞེས་དང་།
སྦྱོར་བ་ནི། བདལ་ལམ། ཞེས་དང་།
ཕྱིས་བཅོས་ནི། བསྡུས་ནས། ཞེས་ཏེ།
དགེ་འདུན་གྱི་གནས་མལ་ཤིང་བལ་གྱིས་སྦྱོར་བ་རང་ངམ་བསྐོས་པས་མཐར་གོས་
སོར་མདོ་རིན་ཆེན་འབྱུང་གནས།
184
པར་བྱེད་ན་ལྟུང་བའོ། །གང་ཟག་གི་ལ་ཉེས་བྱས་སོ། །འདི་བཤགས་དུས་ཤིང་བལ་བསྡུ་
དགོས་སོ། །
༧ གདིང་བ་ལ། རྟེན་གནང་ཚད་ནི། དགེ་སློང་། ཞེས་དང་།
འདས་པ་ཕྱིར་བཅོས་ནི། དེ་ལས། ཞེས་ཏེ།
གདིང་ཚད་སྲིད་ཁྲུ་གསུམ། ཞེས་ཁྲུ་དོ་དང་སོར་དྲུགསྲིད་དུ་མི་ཆོག་ན་ཁྲུ་ཕྱེད་དོ་
བསྐྱེད་དོ། །
༨ གཡན་དགབ་ལ། རྟེན་ནི། དགེ་སློང་གིས། ཞེས་དང་།
འདས་པ་ཕྱིར་བཅོས་ནི། དེ་ལས། ཞེས་ཏེ།
དེའི་སྲིད་ཁྲུ་དྲུགཞེང་ཁྲུ་གསུམ།
༩ རས་ཆེན་ལ། རྟེན་གནང་ཚད་ནི། དགེ་སློང་གིས། ཞེས་དང་།
འདས་པ་ནི། དེ་ལས། ཞེས་ཏེ།
དེའི་ཚད་སྲིད་ཁྲུ་དགུ། ཞེང་ཁྲུ་གསུམ་དང་སོར་བཅོ་བརྒྱད།
༡༠ བདེ་གཤེགས་ཆོས་གོས་ཀྱི་ཚད་གྱུར་ལ།
རྟེན་སྦྱོར་བ་ནི། དགེ་སློང་། ཞེས་དང་།
གནང་བའི་ཚད་ནི། དེ་ལས། _༤༧ན_ཞེས་ཏེ།
སྟོན་པའི་བླ་གོས་དང་སྣམ་སྦྱར་གྱི་ཚད་ནི་སྲིད་དུ་སྟོན་པ་རང་གི་ཁྲུ་ལྔ་། ཞེང་དུ་ཁྲུ་
གསུམ། སྟོན་པའི་ཁྲུ་རེ་རེ་ལ་མི་འབྲིང་པོའི་ཁྲུ་གསུམ་ཡིན་པས་སྟོན་པའི་ཆོས་གོས་གཅིག་
ལ་མི་འབྲིང་པོའི་ཆོས་གོས་དགུ་འགྱུར་རོ། །དེས་ན་སྟོན་པའི་སྐུ་ལུས་ཙམ་མེད་པར་དེའི་
ཆོས་གོས་ཀྱི་ཚད་ཙམ་མམ། དེ་ལས་ལྷག་པར་སྦྱོར་བ་བརྩམས་ཏེ་ཟིན་ན་ལྟུང་བའོ། །
འདོན་པ་མཇུག་བསྡུ་བ་ནི། ཚེ་དང་ལྡན་པ། ཞེས་དང་།
རྣམ་གཞག་བསྒྲག་པ་ནི། དེ་ལས། ཞེས་སོ། །
ལྟུང་བ་སྡེ་ལྔ།
185
སོར་བཤགས་ཀྱི་སྡེ།
སོ་སོར་བཤགས་པ་ལ། སྒྲོ་སྐུར་སྤངས་དོན་དུ།
སྡོམ་ལ།
གྲོང་དང་ཁྱིམ་གཞན་གཉིད་དང་ནི། །
བསླབ་པ་དང་ནི་དགོན་པ་སྟེ། །
སངས་རྒྱས་ཕན་པ་གསུངས་པ་ཡིས། །
སོ་སོར་བཤགས་པ་བྱ་བར་གསུངས། །
ཞེས་བསྟན་ནས། ༡ འདོན་པའི་ལུང་འབོག་པ་ནི། ཚེ་དང་ལྡན་པ། ཞེས་སོ། །
དགེ་སློང་མ་ལས་ཟ་མ་ལེན་པའི་སོ་སོར་བཤགས་པ་ལ།
རྟེན་ཡུལ་ནི། ཡང་། ཞེས་དང་།
དངོས་སྦྱོར་ཕྱིར་བཅོས་ནི། རང་། ཞེས་ཏེ།
དགེ་སློང་མ་ཉེ་དུ་མིན་པ་ལ་ཟས་བླངས་ཏེ་སྦྱོར་བ་རང་དང་དགེ་སློང་མ་གཉིས་ཀ་
གྲོང་ངམ་ལམ་པོ་ཆེ་ན་འདུག་སྟེ་དེས་དེ་ལ་ཟས་བླངས་ཏེ་ཟོས་པ་ན་སོར་བཤགས་དང་
པོའོ། །
༢ གྲལ་རིམ་དུ་མ་ཕེབ་པར་འབྲིམ་དུ་འཇུག་པ་ལ།
བཟློག་པར་ཟ་བ་ལ་རྟེན་གཞི་ནི། དགེ་སློང་། ཞེས་དང་།
སྦྱོར་བ་ཕྱིར་བཅོས་ནི། དེ་སྐད། ཅེས་ཏེ།
སྦྱིན་བདག་ཁྱིམ་པས་དགེ་འདུན་གདུགས་ཚོད་ཀྱི་ཕྱིར་སྤྱན་དྲངས་པ་ན། དགེ་སློང་
མས་བསྒོ་བཤམས་ཀྱིས་ངོས་མགྲོན་བྱས་པ་ལ། དགེ་སློང་གིས་སྲིང་མོ་ཁྱོད་དགེ་སློང་
རྣམས་ཟས་ཟོས་ཟིན་གྱི་བར་དུ་རེ་ཞིག་མ་བསྒོ་བར་སྡོད་ཅིག་ཅེས་མ་བསྒོ་བར་བསྒོ་
བཤམས་_༤༧བ_བྱས་པ་ཟ་འདོད་ཀྱི་བསམ་སྦྱོར་གྱིས་མཐར་ཐུག་མགུལ་དུ་མིད་པ་ན་
སོར་མདོ་རིན་ཆེན་འབྱུང་གནས།
186
ལྟུང་བའོ། །
༣ བསླབ་པ་དྲལ་ཏེ་ཁྱིམ་དུ་འཇུག་པ་ལ། རྟེན་གཞི་ནི། བསླབ་པ་དགཞེས་དང་།
སྦྱོར་བ་ཕྱིར་བཅོས་ནི། རང་གིས། ཞེས་ཏེ།
དེ་ཡང་བསླབ་པའི་སྡོམ་པ་བྱིན་པའི་ཁྱིམ་དུ་མ་བོས་པར་བསླབ་པའི་སྡོམ་པ་བཅས་
པ་ལ་གཏོགས་པའི་དགེ་སློང་གི་ཁྱིམ་དུ་ཟས་འདོད་ཀྱི་བསམ་སྦྱོར་གྱིས་མཐར་ཐུག་བཟའ་
བཅའ་མགུལ་དུ་མིད་པ་ན་ལྟུང་བའོ། །
༤ ནགས་མ་བརྟགས་པ་ལས་གྱུར་པ་ལ། རྟེན་ཡུལ་ནི། དགེ་འདུན། ཞེས་དང་།
སྦྱོར་བ་ཕྱིར་བཅོས་ནི། བསླངས་ཏེ། ཞེས་དང་།
དེ་ཅི་ལྟར་དག་པར་བྱ་བ་ནི། དགེ་སློང་དེས། ཞེས་སོགས་ཏེ།
ལྟུང་བ་འདི་བཞི་ནི་ལྟོ་འདུན་ལས་གྱུར་པ་དགེ་འདུན་གྱི་ཀུན་རར་སྨྲེ་སྔགས་ཀྱི་སྒོ་
ནས་བཤགས་དགོས་པ་དགེ་སློང་དེ་ཞེས་སོགས་ཀྱི་འདོན་པ་འདི་ནི་སོར་བཤགས་བཞི་
ཀའི་མཐར་སྦྱར་ལ། རྟེན་དགེ་སློང་གིས་ནགས་ཉུལ་བར་བསྐོས་པ་ན་འཇིགས་བཅས་ཀྱི་
ནགས་མ་ཉུལ་བར། ཁྱིམ་པ་ཉེ་དུ་མིན་པ་ལས་ཟས་བསླངས་ཏེ། ནགས་མ་ཉུལ་བར་ཤེས་
བཞིན་དུ་མཐར་ཐུག་མགུལ་དུ་མིད་པ་ན་སོ་སོར་བཤགས་པའོ། །
འདོན་པ་བསྡུ་བ་ནི། ཚེ་དང་ལྡན་པ། ཞེས་པ་དང་།
རྣམ་གཞག་བསྒྲགས་པ་ནི། དེ་ལས། ཞེས་སོ། །
ཉེས་བྱས་ཀྱི་སྡེ།
ཉེས་བྱས་ཀྱི་སྡེ་ལས། སྒྲོ་སྐུར་སྤང་བ་ནི།
སྡོམ་ལ།
ཤམ་ཐབས་ལ་ནི་རྣམ་བདུན་དང་། །
ལྟུང་བ་སྡེ་ལྔ།
187
སྟོད་གཡོགས་ལ་ཡང་རྣམ་གསུམ་དང་། །
ཤིན་ཏུ་བསྡམས་པ་ལ་སོགས་ལྔ། །
མགོ་གཡོགས་ལ་སོགས་རྣམ་པ་ལྔ། །
མཆོངས་ལ་སོགས་པ་རྣམ་ལྔ་དང་། །
ལུས་ལ་སོགས་པ་རྣམ་པ་ལྔ། །
འདུག་པར་བྱ་བ་དགུ་དག་དང་། །
བྱིན་ལེན་བྱ་བ་བརྒྱད་རྣམས་སོ། །ཞེས་པའོ། །_༤༨ན_
འདོན་པའི་ཆེད་དུ་ལུང་འབོགས་པ་ནི། ཚེ་དང་ལྡན་པ། ཞེས་སོ། །
༡ དེ་ལ་གོས་བསྒོ་བའི་སྡེ་ནི། ཤམ་ཐབས་ཟླུམ་པོར་བསྒོ་བར་བྱའོ། །པུས་གོང་དུ་
རྩེངས་པ་མ་ཡིན་པ། ལོང་བུར་འཇོལ་བ་མ་ཡིན་པ། སྟ་ཟུར་གྱི་ཐད་ཀར་གླང་པོ་ཆེའི་སྣ་
ལྟར་ནར་བ་མ་ཡིན་པ། ཏ་ལའི་ལོ་མ་ལྟར་སྐ་རག་གི་གོང་དུ་ལྟེབ་པ་མ་ཡིན་པ། འབྲུའི་
ཕུང་པོ་ལྟར་སྐ་རག་ཡར་མར་གྱི་བར་དུ་ཐུམ་པོར་འོང་བ་མ་ཡིན་པ། སྦྲུལ་མགོའི་གདེང་ཀ་
ལྟར་སྐ་རགས་ཀྱི་སྣེ་ནས་ཁ་ཕྱིར་གདེངས་པ་མ་ཡིན་པའོ། །ཆོས་གོས་ལ་སྟེང་འོག་གི་
མཐའ་ཟླུམ་པོར་བསྒོ་ཞིང་རྩེངས་འཇོལ་མ་ཡིན་པའོ། །
༢ ལམ་འཇུག་གི་སྡེ་ལ། ལུས་སེམས་ཤིན་ཏུ་མཉམ་པར་བཞག་པས་བསྡམས་ཤིང་
གོས་ཀྱིས་ལུས་ཁྱབ་པར་བསྒོ་བ་དང་། སྒྲ་བསྐྱུང་བ་དང་། མིག་གཡེང་བ་མིག་གི་རྫི་མ་
བཙུམ་པར་མི་ལྟ་བ་དང་། གཉའ་ཤིང་གང་ཙམ་དུ་བལྟ་ཞིང་འགྲོ་བའོ། །མགོ་གོས་ཀྱིས་
མི་གཡོགས་པ་དང་། གོས་མི་བརྫེ། གོས་ཕྲག་པ་གཉིས་སུ་མི་གཟར། ལག་པ་གཡས་
གཡོན་མདུན་གྱི་ཕྱོགས་སུ་མི་བསྣོལ། དེ་བསྐྱུར་ནས་ལྟག་པར་མི་བསྣོལ། མི་འཆོངས།
རྐང་པ་མི་བརྐྱང་། རྐང་པ་མཉམ་དུ་ཙོག་པུར་མི་སྤོ། རྐང་པ་ཡི་བྲང་པ་ཁོ་ནས་མི་འགྲོ།
དཀུར་ལག་སོར་གཏད་ནས་གྲུ་མོ་སྙུང་སྙུང་དུ་མི་འགྲོ། ལུས་མི་བསྒྱུར། ལག་པ་མི་དཀྱོག
མགོ་མི་བསྒྱུར། གཉིས་ཕྲག་པ་མི་སྤྲད། གཉིས་ལག་པ་མི་སྦྲེལ་བ་ཁྱིམ་དུ་འགྲོ་བ་ལ་
སོར་མདོ་རིན་ཆེན་འབྱུང་གནས།
188
བསླབ་པར་བྱའོ། །
༣ སྟན་ལ་འདུག་པའི་སྡེ་ལ། གཞན་གྱིས་མ་བསྒོ་བར་སྟན་ལ་མི་འདུག
_༤༨བ_རང་གིས་མ་བརྟག་པར་མི་འདུགལུས་ཀྱི་ལྗིད་ཕབ་སྟེ་མི་འདུགརྐང་པ་བརྐྱང་
སྟེ་མི་བསྣོལ། ལོང་བུའི་སྟེང་དུ་ལོང་བུ་མི་བཞགརྐང་པ་ཁྲི་འོག་ཏུ་མི་དགུགཐད་གར་
མི་གདངས། འདོམ་སྦ་བར་བྱའོ། །
༤ ཟས་བསླང་བའི་སྡེ་ནི། འདུལ་བ་དང་འཇིག་རྟེན་གཉིས་དང་མི་འགལ་བར་
ལེགས་པར་ཟས་སླང་བར་བྱའོ། །ལྷུང་བཟེད་ཀྱི་མུ་དང་ཁ་ད་ཆད་དུ་མ་ཡིན་པ། ཚོད་མ་
དང་འབྲས་མཉམ་པ་མ་ཡིན་པ། རྒན་རིམ་མཐར་ཆགས་སུ་ལེན་པ་དང་། ལྷུང་བཟེད་ལ་
བལྟ་ཞིང་ལེན་པ་དང་། བཟའ་བཅའ་མ་འོངས་པར་ལྷུང་བཟེད་མི་བཟེད་པ་དང་། ཚོད་
མ་འདོད་པས་འབྲས་ཆེན་མི་དགབ་ཅིང་། འབྲས་ཆེན་འདོད་པས་ཚོད་མ་མི་དགབ།
བཟའ་བཅའི་སྟེང་དུ་ལྷུང་བཟེད་མི་བཟུང་བར་བསླབ་པར་བྱའོ། །
༥ ཟས་བཟའ་བའི་སྡེ་ནི།
སྡོམ་ལ།
ཟས་ལ་ལེགས་པར་བྱ་བ་དྲུག།
ཙུག་ཙུག་ལ་སོགས་རྣམ་པ་ལྔ། །
འབྲུ་ནས་ཐ་དད་བྱེད་པ་ལྔ། །
ལག་པ་བལྡག་ལ་སོགས་པ་ལྔ། །
ཞེས་འཇིག་རྟེན་དང་འདུལ་བ་མི་འགལ་བར་ལེགས་པར་ཟས་བཟའ་བ་དང་།
ཁམ་ཧ་ཅང་ཆུང་བ་མ་ཡིན། ཆེས་པ་མིན་པ། ཁམ་རན་པ། ཁམ་མ་གཟས་པར་ཁ་མི་
གདངས། ཁ་བཀང་སྟེ་མི་སྨྲ་བར་བསླབ་པར་བྱའོ། །ཙུག་ཙུག་དང་། ཅག་ཅག་དང་། ཧུ་ཧུ་
དང་། ཕུ་ཕུ་དང་། ལྕེ་ཕྱུང་སྟེ་བཟའ་བར་མི་བྱའོ། །འབྲུ་རེ་རེ་ནས་མི་བཟའ། ལྕེས་མི་
བལྡགམཁུར་བ་མི་སྤོ། རྐན་མི་ཏོག།ཁམ་འཕྲོ་མི་བཅད་པར་བཟའ་བར་བྱའོ། །ཟས་
ལྟུང་བ་སྡེ་ལྔ།
189
ཀྱིས་འབགས་པའི་ལག་པ་མི་བལྡགལྷུང་བཟེད་མི་འབྱོག་_༤༩ན_ལག་པ་མི་སྤྲུག
ལྷུང་བཟེད་དུ་ཟས་མི་སྐྱོམ། ཟས་ལ་མཆོད་རྟེན་འདྲ་བ་བཅོས་ཏེ་མི་ཟ་བར་བསླབ་པར་
བྱའོ། །
༦ ལྷུང་བཟེད་སྤྱད་པ་ལ་སོགས་པའི་སྡེ་རྣམས་ནི།
སྡོམ་ལ།
འཕྱ་ལ་སོགས་པ་རྣམ་པ་བཞི། །
ལྷུང་བཟེད་ལ་ཡང་རྣམ་པ་བཅུ། །
འགྲེང་བ་བྱེད་ལ་སོགས་པ་ལྔ། །
མགོ་གཡོག་ལ་སོགས་རྣམ་པ་ལྔ། །
དོ་ཀེར་ཅན་ལ་སོགས་པ་ལྔ་། །
གླང་ཆེན་ལ་སོགས་ཞོན་པ་ལྔ། །
ལག་ན་མཁར་བ་ལ་སོགས་དྲུག།
ན་བ་རྣམ་པ་བཞི་རྣམས་སོ། །
ཞེས་པ་ལས་དྲུང་ན་མོའི་དགེ་སློང་གི་ལྷུང་བཟེད་ལ་འཕྱ་ཕྱིར་མི་བལྟ། འབགས་
པའི་ལྷུང་བཟེད་མི་བཟུང་། སྦྱིན་བདག་ལ་མ་དྲིས་པར་འབགས་ཆུ་མི་དབོ། ལྷུང་བཟེད་དུ་
ཟས་ཀྱི་ལྷག་མ་བླུག་སྟེ་མི་འདོར། ཆུ་གཙང་མས་ལྷུང་བཟེད་ལན་གསུམ་བཀྲུས་ཏེ་གཙུག་
ལག་གི་ཚིགས་སུ་བཅད་པས་ཆུ་སྦྱིན་དུ་བྱ། འོག་གཞི་མེད་པའི་ཕྱོགས་སུ་མི་བཞགགད་
ཁ་དང་། གཡང་ས་དང་། བཀན་སར་མི་བཞགའགྲེང་སྟེ་མི་བཀྲུ། རྒྱུན་ལས་བཟློག་སྟེ་
མི་གཅུ། ལམ་མདོར་མི་བཞག
༧ ཆོས་བཤད་པའི་སྡེ་ནི། འདུག་པ་ལ་འགྲེང་སྟེ་དང་། ཉལ་བ་ལ་འདུག་སྟེ་དང་།
སྟན་མཐོན་པོ་ལས་དམའ་བ་དང་། མདུན་དུ་འགྲོ་བ་ལ་ཕྱི་ནས་དང་། ལམ་དུ་འགྲོ་བ་ལ་
ལམ་འགྲམ་ནས་ཆོས་མི་བཤད་དེ། ན་བ་ནི་མ་གཏོགས་སོ། །མགོ་གཡོགས་པ་དང་།
སོར་མདོ་རིན་ཆེན་འབྱུང་གནས།
190
བརྫེས་པ་དང་། གཟར་བ་དང་། གཉའ་གོང་དུ་བསྣོལ་བ་དང་། ལྟག་པར་བསྣོལ་བ་ལ་ན་
བ་མ་གཏོགས་ཏེ་ཆོས་མི་སྟོན། སྐྲ་དོ་ཀེར་ཅན་དང་། ཞྭ་དང་། ཅོད་པན་དང་། ཕྲེང་བ་
དང་། མགོ་དཀྲིས་པ་ལ་ན་བ་མ་གཏོགས་_༤༩བ_ཏེ་ཆོས་མི་སྟོན། གླང་པོ་ཆེ་དང་། རྟ་
དང་། ཁྱོགས་དང་། བཞོན་པའི་སྟེང་ན་སྟེ་ཤིང་རྟ་སོགས་དང་། མཆིལ་ལྷྭམ་གྱོན་པ་ལ་ན་
བ་མ་གཏོགས་ཆོས་མི་སྟོན། མཁར་བ་དང་། གདུགས་དང་། མཚོན་དང་། རལ་གྲི་དང་།
གོ་ཆ་གྱོན་པ་ལ་ན་བ་མ་གཏོགས་ཆོས་མི་སྟོན།
༨ སྒྲུབ་པའི་སྡེ་ནི། འགྲེང་བ་དང་། ཆུ་དང་། རྩྭ་སྔོན་གྱི་ཕྱོགས་སུ་གཤང་གཅི་
མཆིལ་སྣབས་སྐྱུགས་རྟུག་ན་བའི་རྐྱེན་གྱིས་མ་གཏོགས་ཏེ་མི་འདོར།
༩ རྒྱུ་བ་དགག་པའི་སྡེ་ནི། གནོད་པ་འབྱུང་བ་མ་གཏོགས་ཤིང་ལ་མི་གང་གིས་མཐོ་
བར་མི་འཛེག་པར་བསླབ་བོ། །
འདོན་པ་བསྡུ་བ་ནི། ཚེ་དང་ལྡན་པ། ཞེས་སོ། །
རྣམ་གཞག་བསྒྲགས་པ་ནི། དེ་ལས། ཞེས་སོགས་སོ། །
ད་ནི་སོ་སོར་ཐར་པའི་མདོར། བསླབ་པ་ཡོངས་སྦྱོངས་ཀྱི་གཞི་དང་། བདེ་བར་
གནས་པའི་རྐྱེན་གྱི་གཞི་མ་སྨྲོས་ཀྱང་འདིར་ཁ་བསྐངས་ནས་འདོན་པ་ལ།
དང་པོ་ཡོངས་སྦྱོང་གི་གཞི་ལ། གསོ་སྦྱོང་། དབྱར་གནས། དགག་དབྱེ་སྟེ་གསུམ་
ལས།
དང་པོ་གསོ་སྦྱོང་གི་དོན་ནི། བསླབ་པ་གསུམ་དག་གསོ་ཞིང་སྦྱོང་བར་བྱེད་པ་སྟེ།
མཐུན་པའི་གསོ་སྦྱོང་དང་། ཞི་གནས་ཀྱི་གསོ་སྦྱོང་གཉིས་ལས། དང་པོ་ནི། ལྷག་པ་ཚུལ་
ཁྲིམས་ཀྱི་བསླབ་པ་གསོ་ཞིང་སྦྱོང་བར་བྱེད་ལ། ཕྱི་མས་ནི་བསླབ་པ་ཞི་གནས་ཀྱི་ཏིང་ངེ་
འཛིན་གསོ་ཞིང་སྦྱོང་བར་བྱེད་ལ། དེ་གཉིས་ཀས་ཀྱང་རྒྱུད་ནས་ལྷག་པ་ཤེས་རབ་ཀྱི་
བསླབ་པ་གསོ་ཞིང་སྦྱོང་བར་བྱེད་ལ། མཐུན་པའི་གསོ་སྦྱོང་དེ་ལ་ཡང་བཅུ་བཞི་པ་དང་།
ལྟུང་བ་སྡེ་ལྔ།
191
བཅོ་ལྔ་པ་དང་། བཀྲ་ཤིས་ཀྱི་དང་། གནོད་པ་བཟློག་པའི་དང་། བསྡུམ་པའི་གསོ་སྦྱོང་སྟེལྔ་ལས།
བཀྲ་ཤིས་_༥༠ན_ཀྱི་ནི་རུང་བ་མིན་པའི་གཞི་བཅུ་སེལ་བ་དང་། རབ་གནས་
སོགས་ཀྱི་དུས་སུའོ། །གནོད་པའི་དུས་ཀྱི་ནི་ནད་ཡམས་སོགས་ཞི་བའི་ཆེད་དུའོ། །
བསྡུམ་པའི་ཕྱིར་ནི་དགེ་འདུན་གྱི་རྩོད་པ་ལ་སོགས་པ་ཞི་བའི་ཆེད་དུའོ། །
བཅུ་བཞི་པ་དང་བཅོ་ལྔ་པ་ནི་ཟླ་བ་ཕྱེད་ཕྱེད་ཅིང་བརྒྱུད་བཅས་རང་གིས་དག་པར་
ཁས་ལེན་པའི་དོན་དུ་སྟེ།
བེ་ཤ་ཀ་ལས།
གསོ་སྦྱོང་ཟླ་ཕྱེད་རེ་རེ་ཡིས། །
སྡིག་རྣམས་ཡོངས་སུ་དག་ཕྱིར་རོ། །ཞེས་སོ། །
དེ་ལས་ཟླ་བ་ཕྱེད་ཕྱེད་ཅིང་གསོ་སྦྱོང་བྱེད་དགོས་པ་ལ། འདུལ་བ་ལ་ལོ་ལྔ་ནས་ཟླ་
ཐེབ་རེ་འདོན་པའི་དབང་དུ་བྱས་ནས། ལོ་གཅིག་ལ་ཞག་མི་ཐུབ་པ་དྲུག་འབྱུང་བའི་དུས་
ནི་གསོ་སྦྱོང་བཅུ་བཞི་པར་འཇོག་ལ། དེ་ཡང་ལོ་གཅིག་ལ་དུས་ཚིགས་དྲུག་གི་དབང་དུ་
བྱས་ཤིང་། དེ་རེ་རེ་ལ་ཡང་ཟླ་བ་གཉིས་གཉིས་ཀྱི་དབང་དུ་བྱས་ནས། སྤྱི་ལྡོག་དུས་
ཚིགས་གསུམ་དུ་བཅད་པའི་དགུན་དཔྱིད་དབྱར་ཟླ་བ་བཞི་བཞིར་བྱས་པ་ལ་དགུན་དཔྱིད་
དབྱར་གསུམ་པོ་རེ་རེ་ཞིང་སྟོད་སྨད་གཉིས་སུ་བྱས་ཏེ། ནང་གསེས་ཟླ་བ་གཉིས་གཉིས་སུ་
བྱས་པའི་དོན་ལ།
མཛོད་ལས།
དགུན་དང་དཔྱིད་དང་དབྱར་རྣམས་ཀྱི། །
ཟླ་བ་ཕྱེད་དང་གཉིས་འདས་ཤིང་། །
ཟླ་བ་ཕྱེད་ནི་ལུས་པ་ན། །
མཁས་པས་ཞག་མི་ཐུབ་པར་འདོར། །ཞེས་དང་།
སོར་མདོ་རིན་ཆེན་འབྱུང་གནས།
192
བེ་ཤ་ཀ་ལས།
ཁ་བ་སོགས་ཀ་དབྱར་རྣམས་ཀྱི། །
ཟླ་བ་གཉིས་དང་བཞི་ཡི་ནི། །
མར་ངོ་ལ་ནི་བཅུ་བཞི་ཡི། །
གསོ་སྦྱོང་སྡོམ་བརྩོན་དག་གིས་བྱ། །
ས་ག་དང་ནི་ཆུ་སྟོད་དང་། །
དེ་བཞིན་ཁྲུམས་སྨད་སྨིན་དྲུག་དང་། །
རྒྱལ་དང་དབོ་ཞེས་བྱ་_༥༠བ_བ་ཉིད། །
དྲུག་པོའི་མར་ངོ་བཅུ་བཞིར་བརྗོད། །ཅེས་གསུངས་ལ།
སྐབས་འདིར་མགོ་རྒྱལ་མཆུ་གསུམ་གྱིས་ཉ་བ་ནི་ཧོར་ཟླ་བཅུ་གཅིག་པ་བཅུ་གཉིས་
པ་དང་པོ་སྟེ་དགུན་རབ་འབྲིང་ཐ་གསུམ། དབོ་ནག་པ་ས་ག་གསུམ་གྱིས་ཉ་བ་ནི་ཧོར་ཟླ་
གཉིས་པ་གསུམ་པ་བཞི་པ་སྟེ་དཔྱིད་རབ་འབྲིང་ཐ་གསུམ། སྣྲོན་ཆུ་སྟོད་གྲོ་བཞིན་གསུམ་
ནི་ཧོར་ཟླ་ལྔ་པ་དྲུག་པ་བདུན་པ་གསུམ་པ་སྟེ་དབྱར་རབ་འབྲིང་ཐ་གསུམ། ཁྲུམས་ཐ་སྐར་
རམ་དབྱུག་པ་སྨིན་དྲུག་སྟེ། ཧོར་ཟླ་བརྒྱད་པ་དགུ་པ་བཅུ་པ་ནི་སྟོན་རབ་འབྲིང་ཐ་གསུམ་
ལས། ལོ་དྲི་བ་དང་། ཐུབ་པ་དགོངས་རྒྱན་ལས། དབྱར་དགུན་འབྲིང་ཞག་མི་ཐུབ་དང་།
སྟོན་དཔྱིད་འབྲིང་ཞག་ཐུབ་ཏུ་གསུངས་པ་དང་། འདུལ་བ་ཀུན་བཏུས་དང་འགྲེལ་ཆུང་
སོགས་ལས། དབྱར་དགུན་འབྲིང་ཞག་ཐུབ་དང་། སྟོན་དཔྱིད་འབྲིང་ཞག་མི་ཐུབ་ཏུ་
གསུངས་པ་རྣམས་མི་འགལ་ཏེ། སྔ་མ་ནི་མར་ངོ་སྔོན་འགྲོའི་དབང་དུ་བྱས་པ་དང་། ཕྱི་མ་
ནི་ཡར་ངོ་སྔོན་འགྲོའི་དབང་དུ་བྱས་པའོ། །ཤོལ་འབྱུང་བའི་ཟླ་བ་དེའི་མར་ངོའི་ཞག་ཐུབ་
ཏུ་བྱེད་མི་བྱེད་ལ་ལུགས་གཉིས་ལས། ཁ་ཅིག་མི་ཐུབ་པའི་རྗེས་སུ་ཤོལ་བྱུང་ན་མི་ཐུབ་པ།
ཐུབ་པའི་རྗེས་སུ་ཤོལ་བྱུང་ན་ཐུབ་པ་དེ་ལྟར་བྱས་ནས། མཐར་ས་ག་དང་ནི་ཆུ་སྟོད་དང་།
ཞེས་སོགས་ཀྱི་གསོ་སྦྱོང་གི་དུས་མི་འཆུགས་པར་སྨྲ་བ་དང་། ཁ་ཅིགཤོལ་ཟླ་ཐམས་
ལྟུང་བ་སྡེ་ལྔ།
193
ཅད་ཞག་ཐུབ་ཏུ་བྱ་དགོས་ཏེ། ལོ་རེ་རེ་ཞིང་ཞག་མི་ཐུབ་དྲུག་དྲུག་འདོར་བ་དེ་ཉིད་ཀྱིས་ཟླ་
ཤོལ་གྱི་ཞག་མི་ཐུབ་འདོར་བ་སོང་བ་ཡིན་གྱི། དེ་ལྟར་མིན་ན་ཧ་ཅང་ཐལ་ཆེས་ཟེར་རོ། །
དེ་ལྟར་གྱི་ཚེ་_༥༡ན_དགུན་དང་ཁ་བ་ཞེས་པས་ལོའི་འདོར་བ་དེ་ཉིད་ཀྱི་མགོ་དགུན་
ནས་ངོས་འཛིན་པ་ལ་དགུན་ཟླ་དང་པོའི་འཇོག་མཚམས་ལ་མི་འགྲིགས་པ་སྣ་ཚོགས་པར་
ཡོད་པར་གྲགས་པ་ལས།
ཁ་ཅིག་མདོ་སྡེ་ཉེ་སྙིང་ལས།
ཟླ་རངས་ཉ་ཚེས་ཐ་སྐར་ཡིན། །
སྟོན་ཟླ་འབྲིང་པོའི་ངོ་ལ་ནི། །
ལོ་སྐོར་བདག་གིས་བརྗོད་པར་བྱ། །
ཟླ་བ་བཅུ་གཉིས་བཤད་པ་ཡིན། །
ཞེས་ཐ་སྐར་གྱི་ཉ་བ་ཧོར་ཟླ་དགུ་པའི་བཅོ་ལྔ་ནས་ལོ་རྫོགས་ནས་དེའི་བཅུ་དྲུག་
ནས་ལོ་མགོ་འཛིན་པའི་ལུགས་ཤིག་ཡོད་ལ།
མཛོད་ལས།1
དབྱར་གྱི་ཟླ་བ་གཉིས་པ་ཡི། །
ཐ་མའི་ཚེས་དགུ་ནས་མཚན་རིང་། །
དགུན་རྣམས་ཀྱི་ནི་བཞི་པ་ལ། །
ཐུང་ངུར་འགྱུར་རོ་ཉིན་མོ་བཟློག།ཅེས་དང་།
དེའི་འགྲེལ་བཤད་དུ། དབྱར་ཟླ་བ་བཞི་ནི། དབྱར་ཟླ་འབྲིང་པོའི་ཉ་ནས་སྟོན་ཟླ་
ཐ་ཆུང་གི་ཉའི་བར་བཞི་ལ་བཞག་ལ། དེའི་ཚེས་ས་ག་ཟླ་བའི་བཅུ་དྲུག་ནས་སྣྲོན་ཟླ་བའི་
བཅོ་ལྔའི་བར་ནི་དབྱར་ཟླ་ར་བ་བར་འཇོག་ལ། དེ་དབྱར་ཟླ་དང་པོ་དང་། སྣྲོན་ཟླ་བའི་
བཅུ་དྲུག་ནས་ཆུ་སྟོད་ཀྱི་བཅོ་ལྔའི་བར་ནི་དེའི་ཟླ་བ་གཉིས་པར་འཇོག་ལ། དེའི་གཉིས་
སོར་མདོ་རིན་ཆེན་འབྱུང་གནས།
194
1
གནས་གསུམ་པ་འཇིག་རྟེན་བསྟན་པ།
པའི་ཐ་མའི་ཚེས་དགུ་ནི་ཧོར་ཟླ་དྲུག་པའི་ཉི་ཤུ་ཙམ་ལ་དབྱར་ཉི་ལྡོག་པས། དེང་སང་གི་ཉི་
མ་ལྡོག་མཚམས་དང་ཡང་འགྲིགས་པས། ཧོར་ཟླ་བརྒྱད་པ་ཁྲུམས་ཀྱི་ཉ་བའི་ཕྱི་དེ་ཉིན་
ནས་ལོ་མགོ་འཛིན་པའི་ལུགས་གཅིག་དང་། དེ་ལྟར་གྱི་ཚེ་དབྱར་དང་པོའི་ཁས་ལེན་ཟླ་བ་
བཞི་པ་ལ་བྱེད་དགོས་ཤིང་། ཡང་ཧོར་ཟླ་བཅུ་པ་སྨིན་དྲུག་གི་ཉ་བའི་ཕྱི་དེ་ཉིན་པར་ནས་
མགོ་འཛིན་པའི་ལུགས་དང་གསུམ་ལས། _༥༡བ_དང་པོ་ནི། དྲང་སྲོང་རྔ་བོང་གི་དུས་ཀྱི་
ཉི་ལྡོག་ལས་ད་ལྟའི་ཉི་ཟློག་རྣམས་ཟླ་བ་གཅིག་དང་ཞག་བཅུ་གཉིས་བཅུ་གསུམ་གྱིས་སྔ་
བས་དུས་མི་འགྲིགས་ཞེས་ཟེར་ལ། ཐ་སྐར་གྱིས་ཉ་བའི་ཕྱི་དེ་ཉིན་ནས་འཛིན་པ་ན། གསོ་
སྦྱོང་ཞག་མི་ཐུབ་མགོས་ཉ་བ་ལ་འགྲིགས་དགོས་པའི་སྐྱོན་ཡོད་པ་དང་། ཕྱི་མ་ལྟར་ན་
དབྱར་ཐོན་པ་དང་། ཆུ་རླབས་བྲི་ཞིང་ལོ་འདབ་སེར་པོ་མ་གྱུར་ཙམ་དུ་དགག་དབྱེ་བྱེད་
དགོས་ཤིང་། དེའི་ཚེ་ན་རས་ཆེན་དགག་དབྱེ་ཐོན་ནས་ཟླ་ཕྱེད་དུ་བཅང་བ་ཡང་དོན་ལྡན་
དུ་འགྱུར་བས་མི་འཐད་ཅེས་མཁན་ཆེན་ཐམས་ཅད་མཁྱེན་པ་གཉགས་ཕུ་པས་གསུངས།
གསོ་སྦྱོང་གི་གནས་ནི། མཚམས་ཆེན་བཅད་པ་དེར་བྱ། མཚམས་ཆེ་ཆུང་གཉིས་ཀ་
བཅད་ན་ཆུང་བ་ནས་ཐོན་ཏེ་ཆེ་བར་བྱ། ཆེ་བ་མ་བཅད་ན་གསོ་སྦྱོང་ལ་སོགས་ལས་ཐམས་
ཅད་ཆུང་བ་དེར་བྱ། རྩིག་པས་བསྐོར་ན་དེ་ཉིད་མཚམས་ཡིན་ནོ། །དགེ་སློང་དག་པའམ་
ལྟུང་བ་མི་མཐུན་པ་ཡོད་ཀྱང་བཤགས་ཡུལ་དུ་རུང་བས་ལས་ལ་མ་འདུས་གོང་དུ་ལྟུང་བ་
རྣམས་མཐོལ་བཤགས་དང་། འཆབ་ཉེས་ལ་སོགས་པ་བཤགས་པར་བྱ་ལ། ལྷག་མ་དང་།
སྦོམ་པོ་དང་། སྤང་ལྟུང་རྣམས་ནི་གང་ཟག་ཁྱད་པར་ཅན་ལ་བཤགས་པས་འདག་ཀྱང་།
གཞན་ཆད་ལས་ཀྱི་སྒོ་ནས་བཤགས་དགོས་པས། དེ་མ་སྒྲུབ་པས་ལས་ཀྱི་ཁ་བསྐང་ནས་
འདུ་ན། གང་ཟག་སོ་སོའི་རྒྱུད་ཀྱི་ཐུན་མོང་མིན་པ་རྣམས་ཐུན་མོང་མིན་པའི་བྱིན་རླབས་
དང་། དགེ་འདུན་རིམ་གྱིས་ལྟུང་བ་ཐུན་མོང་པ་རྣམས་དགེ་འདུན་གྱིས་གསོལ་བའི་ལས་
ཀྱིས་བྱིན་རླབས་བྱའོ། །དེ་ནས་གནས་_༥༢ན_དེར་གཎྜི་བརྡུང་། མཆིལ་ལྷྭམ་ཕུད། སྣམ་
སྦྱར་གྱོན། མདོ་བསྐུལ། རྒྱུན་ཆགས་གསུམ་བཏོན། སྤྱི་བཤགས་བྱེད་པར་སྤྲོ་ན་ཡང་བྱ།
ལྟུང་བ་སྡེ་ལྔ།
195
དེར་སུམ་བརྒྱ་པ་ལས།
གལ་ཏེ་མངོན་སུམ་གསུངས་པ་མེད་གྱུར་ཀྱང་། །
དགག་དབྱེ་གསུངས་ཕྱིར་འདི་ན་གསོ་སྦྱོང་ཡོད། །
ཅེས་པ་དགེ་ཚུལ་གྱི་འདུན་དག་བླངས་ནས་ཐོས་པའི་ཉེ་འཁོར་ལས་བཀར།
མཚམས་ནང་གི་དགེ་སློང་ན་བ་དང་། སྲོག་གམ། ཚངས་སྤྱོད་ཀྱི་བར་ཆད་དུ་འགྱུར་བས་
འདུ་བར་མ་ནུས་ན་དགེ་འདུན་གྱིས་མདུན་དག་ལེན་པོ་བསྐོས་ནས་བླངས་ཏེ་དགེ་འདུན་
ལ་འབུལ། ལས་ལ་མ་འདུས་པའི་གོང་ཐུན་མོང་དང་ཐུན་མོང་མིན་པའི་ལྟུང་བ་བྱིན་གྱིས་
མ་བརླབས་ན་སྐབས་འདིར་བྱིན་གྱིས་བརླབས། གནས་དེར་ལས་ཀྱི་མཚམས་བུ་ཆུང་
གཅོད་ན། གདིང་བ་བཞི་བཅུ་ཤོང་བ་ཡན་ཆད། དཔག་ཚད་གཉིས་ཚུན་ཆད་གང་འོས་ལ་
མཚན་མ་བརྟན་པོ་བཙུགས་ཏེ་དགེ་འདུན་ལ་གོ་བར་བྱས་ནས་ལས་བྱའོ། །
དེ་ནས་གནས་ལ་བློ་མཐུན་བྱ་ཞིང་། གསོ་སྦྱོང་དངོས་ལ། འདོན་པ་པོ་གནས་
བརྟན་གྱིས་སམ། དེས་མི་ཐོན་ན་གཉིས་པའམ། གསུམ་པའམ། མི་ཐོན་ན་རེས་མོས་
ཀྱིས་འདོན་ཅིང་། ཚིག་གཅིག་ཀྱང་མ་འཁྲུལ་བར་བློ་ནས་ཐོན་པས་འདོན་ལ། རྡུག་ན་
གཞན་གྱིས་འདོན་ནོ། །
འདོན་པ་ཡང་རྣམ་པ་ལྔ་སྟེ། གླེང་གཞི་དང་། ཕམ་པ་དང་། ལྷག་མ་དང་། མ་ངེས་
པ་དང་། རིལ་གྱིས་འདོན་པའོ། །
དམིགས་བསལ་ནི། རྐྱེན་དབང་གིས་ལམ་དུ་ཡིད་ཀྱིས་བྱིན་གྱིས་བརླབ་པའམ།
གནས་གཅིག་ན་_༥༢བ_དགེ་སློང་གཅིག་ལས་མེད་ན་འདུག་ལ། དེང་དགེ་འདུན་གྱི་གསོ་
སྦྱོང་བཅོ་ལྔ་པ་ཡིན་ལ། བདག་དགེ་སློང་འདི་ཞེས་བྱ་བའི་གསོ་སྦྱོང་ཡང་བཅོ་ལྔ་པ་ལགས་
ཏེ། བདག་དགེ་སློང་འདི་ཞེས་བགྱི་བ་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་ཀྱང་
བདག་སྨྲ་ན། བདག་ཡོངས་སུ་དག་པར་ལྷ་རྣམས་ཀྱིས་བཟུང་དུ་གསོལ། བདག་དགེ་སློང་
མིང་འདི་ཞེས་བྱ་བས་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པར་བྱ་བའི་ཕྱིར། དེང་གསོ་
སོར་མདོ་རིན་ཆེན་འབྱུང་གནས།
196
སྦྱོང་བྱིན་གྱིས་བརླབ་བོ། །གང་གི་ཚེ་དགེ་འདུན་གྱི་ཚོགས་པ་རྙེད་པ་དེའི་ཚེ་དགེ་འདུན་
དང་ལྷན་གཅིག་གསོ་སྦྱོང་རྒྱ་ཆེར་ཉམས་སུ་མྱོང་བར་བྱ་ཞིང་སོ་སོར་ཐར་པའི་མདོ་འདོན་
པར་བྱའོ། །ཞེས་ལན་གསུམ་བརྗོད་ཅིང་ཡིད་ལ་བསམ་མོ། །དགེ་སློང་གཉིས་སམ་གསུམ་
ཡོད་ན་ཕན་ཚུལ་དགོངས་གསོལ་མངོན་དུ་བྱས་ཏེ་རྗེས་ནས་ཐབས་ལེགས་བྱ། དེ་ཙམ་མ་
གྲུབ་ན་ཆོས་རྣམས་ཐམས་ཅད་ཅེས་སོགས་ཀྱི་ཤློ་ཀ་ཕྱེད་བཞི་ཙམ་འདོན་ནོ། །
གཉིས་པ་དབྱར་གནས་ལ།
མདོ་རྩ་བར།
དབྱར་གནས་པར་ཁས་བླང་བར་བྱའོ། །ཟླ་བ་གསུམ་དུའོ། །ཚེས་བཅུ་
དྲུག་པའོ། །དབྱར་ཟླ་འབྲིང་པོའམ་ཉ་བའི་ཕྱི་དེ་ཉིན་པར་བགྱིའོ། །
དབྱར་ཟླ་ཐ་ཆུང་གི་ཉའིའོ། །
ཞེས་པ་དབྱར་སྔ་མ་དབྱར་ཟླ་འབྲིང་པོའི་ཉ་ལ་སྦྱོར་བ་ཚུལ་འཇུག་དང་། དེའི་ཕྱི་དེ་
ཉིན་དབྱར་ཟླ་ཐ་ཆུང་གི་མར་གྱི་ཚེས་གཅིག་ལ་ཁས་ལེན་བྱ། དབྱར་ཕྱི་མ་དང་དབྱར་ཟླ་ཐ་
ཆུང་གི་ཉ་ལ་སྦྱོར་བ། དེའི་ཕྱི་དེ་ཉིན་སྟོན་ར་བའི་མར་གྱི་ཚེས་གཅིག་ལ་ཁས་ལེན་བྱའོ། །
འདིར་ཡང་ལོ་མགོ་འཛིན་ཚུལ་གྱི་འཇོག་མཚམས་དབྱར་སྔ་མའི་ཁས་ལེན་ཡང་ཧོར་ཟླ་
བཞི་པའི་_༥༣ན_ནང་དུ་དང་། ལྔ་པའི་ནང་དུ་དང་དྲུག་པའི་ནང་དུ་སྟེ་ལག་ལེན་བྱེད་ཚུལ་
བོད་འདིར་མི་འདྲ་བ་དུ་མ་དག་ཡོད་དོ། །དེ་ནས་གཙུག་ལག་ཁང་སྟེང་གཡོགས་དང་
བཅས་པར་དབྱར་ཟླ་འབྲིང་པོའི་ཆོས་བཅོ་ལྔ་ལ་གསོ་སྦྱོང་བྱས་ནས་ཁྲིམས་སུ་བཅའ་བ་
རྣམས་བརྗོད་ཅིང་། ཚུལ་ཤིང་བྲིམས་པ་དང་། གནས་མལ་སྟོབ་པ་སོགས་བྱས་ཏེ། དེའི་
ཚེས་ཕྱི་མ་ལ་སྟེང་གཡོགས་དང་བཅས་པར་དགེ་སློང་གི་མདུན་དུ་ཙོག་པུར་འདུག་ནས་
དབྱར་ཁས་ལེན་ཅིང་། དབྱར་ཕྱི་མ་ལ་ཡང་དེ་བཞིན་དུ་བྱས་ལ། རང་གཅིག་པུ་ཡིན་ན་
དམ་བཅས་པས་ཀྱང་གནས་པར་འགྱུར་ལ་ཉེས་བྱས་བསྐྱེད་དོ། །དབྱར་ནང་དུ་ཆོས་ལྡན་
གྱི་བྱ་བ་ལ་མཚམས་ཀྱི་ཕྱི་རོལ་ཏུ་འགྲོ་དགོས་ན་མཚམས་ནང་དུ་དགེ་སློང་ཆོས་དགུ་ལྡན་ཀྱིལྟུང་
བ་སྡེ་ལྔ།
197
དྲུང་དུ་ཙོག་པུར་འདུག་སྟེ་དགུང་འདུན་བྱིན་གྱིས་བརླབས་ཏེ་ཕྱི་རོལ་ཏུ་འགྲོ་བར་བྱའོ། །
གལ་ཏེ་ཞག་བདུན་ཕན་བཞི་བཅུ་ཚུན་གྱི་ཕྱི་རོལ་དུ་འགྲོ་དགོས་ན་ཞག་བཞི་བཅུའི་གནང་
བ་གསོལ་ཞིང་། དགེ་འདུན་གྱི་ཆེད་ཡིན་ན་སྤྲོ་བ་དྲི་ཞིང་། རང་དོན་ཡིན་ན་དྲི་མི་དགོས་
པས། འགྲོ་བ་པོས་དགེ་འདུན་ལ་གསོལ་བ་ལན་གསུམ་བཏབ་ནས་དགེ་འདུན་གྱི་ལས་
ཀྱིས་ཞག་བཞི་བཅུའི་གནང་བ་སྦྱིན་ནོ། །
གསུམ་པ་དགག་དབྱེ་ལ། སྦྱོར་བ་ནི་དགག་དབྱེ་འབྱུང་བའི་ཞག་བདུན་ནམ་ཟླ་བ་
ཕྱེད་ཀྱི་བར་གང་ཡང་རུང་བ་ནས་མཁོན་ཡོད་ན་བཟོད་གསོལ་དང་། གཙུག་ལག་ཁང་
བརྒྱན། ཉའི་ཉིན་པར་རྩྭ་དཱུར་བ་སྟ་གོན་བྱ། དགེ་འདུན་འདུས་ཟིན་ནས་ཕྱག་བྱས་ལ་
འགྲེང་སྟེ་འདུད་པ་དང་བཅས་པས་དབྱར་ནང་དུ་ཐུགས་_༥༣བ_དང་འགལ་བ་ཐམས་ཅད་
བཟོད་པར་གསོལ། རྒྱུན་ཆགས་གསུམ་པ་ནས་ཚུལ་ཁྲིམས་རྣམ་དག་གི་མདོ་འདོན་པ་
ཡན་ཆད་གསོ་སྦྱོང་བཞིན་བྱས་པའི་རྗེས་ལ་དགེ་ཚུལ་རྣམས་བཀར་ཏེ། འདུན་དག་ལེན་
པ་དང་། བཤགས་སྡོམ་བྱིན་རླབས་དང་། གནས་ལ་བློ་མཐུན་རྣམས་བྱ། དངོས་གཞིའི་ཆོ་
ག་ནི་ལས་བྱེད་པས་དགག་དབྱེ་བྱེད་པར་བསྒོ་བར་འོས་པ་ལ་སྤྲོ་བ་དྲིས་ནས། གསོལ་བ་
དང་གཉིས་ཀྱི་ལས་ཀྱིས་བསྐོ་བའི་ལས་བྱས་ནས་དགག་དབྱེ་བྱ་བའི་ཕྱིར་གསོལ་བའི་
ལས་བྱས་པའི་རྗེས་ལ། རྒན་རིམ་གྱིས་རྩྭ་དཱུར་བ་བྲིམས། དེ་ནས་དགེ་སློང་གཞན་རྣམས་
གསུམ་མན་ཆད་ཀྱིས་བསྐོས་པའི་དགེ་སློང་གི་དྲུང་དུ་ཙོག་པུར་འདུགཡུལ་དང་བྱེད་པ་
པོའི་ལག་པས་རྩྭ་བཟུང་། རྐང་པས་ཀྱང་ཅུང་ཟད་མནན་ནས་དགག་དབྱེའི་ཆོ་ག་ལན་
གསུམ་བརྗོད། གནོད་པ་འབྱུང་བ་སོགས་ཀྱི་དགོས་པ་ཡོད་ན་ཆོ་ག་ལན་གཅིག་གམ་
གཉིས་བརྗོད་པས་ཀྱང་འགྲུབ། དེ་ནས་རྩྭ་ཆུན་བགྲངས་ཏེ་གཙུག་ལག་ཁང་འདི་ཞེས་བྱ་
བ་འདིར་དགེ་སློང་འདི་སྙེད་ཀྱིས་དགག་དབྱེ་མཛད་དོ། །ཞེས་གོ་བར་བྱས་ནས། དགེ་
འདུན་གཞན་རྣམས་ཀྱིས་ཀྱང་ལེགས་པར་དགག་དབྱེ་མཛད་དོ། །ཤིན་ཏུ་དགག་དབྱེ་
མཛད་དོ་ཞེས་བརྗོད། དེ་ནས་བསྐོས་པས་ནད་པ་སོགས་དགག་དབྱེ་ལན་དགོས་ཀྱི་སར་
སོར་མདོ་རིན་ཆེན་འབྱུང་གནས།
198
ཕྱིན་ནས་ཀྱང་བླངས་ཏེ་དགེ་འདུན་ལ་བརྗོད། དེ་ནས་རྫས་ཀྱི་དགག་དབྱེ་སོགས་ཆོ་ག་
ལས་ཤེས་སོ། །དགེ་སློང་བཞི་ལས་མེད་ན་དགག་དབྱེ་བྱེད་པ་བསྐོ་མི་རུང་བས་མི་བསྐོ་
བར་གསོལ་བའི་ལས་དང་དགག་དབྱེ་གོང་བཞིན་བྱའོ། །དགེ་སློང་གཉིས་གསུམ་ལས་
_༥༤ན_མེད་ན་དགག་དབྱེ་བྱིན་གྱིས་བརླབ་བོ། །
ཚོགས་ཀྱི་དགག་དབྱེ་ནི། ཟླ་བ་ཕྱེད་དང་གཉིས་ཙམ་སོང་ངམ། ཉ་སྟོང་གི་དུས་
མིན་པར་རྐྱེན་བློ་བུར་གྱིས་གྱེས་དགོས་བྱུང་ན་ཕན་ཚུན་གཅིག་ལ་གཅིག་རྒན་ན་ཕྱག་བྱས་
ལ་དགག་དབྱེའི་ཆོ་ག་བྱའོ། །དགེ་སློང་ཀུན་མི་གྱེས་ཀྱང་དགེ་སློང་གང་རུང་རྐྱེན་དབང་
གིས་གྱེས་དགོས་བྱུང་ན་ཡང་ཆོ་ག་འདི་ལྟར་རུང་ངོ་། །དགག་དབྱེ་བྱས་ནས་གསོ་སྦྱོང་ཡང་
དེས་གྲུབ་ལ། རྐྱེན་དབང་གིས་གསོ་སྦྱོང་གཉིས་སམ་གསུམ་ཐལ་ནས་དགག་དབྱེ་བྱར་
རུང་བ་ནི་གནས་དེར་དགེ་སློང་འཐབ་དཀྲོལ་བ་འོང་ན་དེ་ལྟར་བྱའོ། །
གཉིས་པ་བདེ་བར་གནས་པའི་རྐྱེན་ལ། གོས། སྨན། གནས་མལ་ལོ། །
དང་པོ་ལ། བག་ཡངས་དང་འབྲེལ་བ་སྲ་བརྐྱང་། འཚོ་བའི་ཡོ་བྱད་དང་འབྲེལ་བ་
གོས། དམིགས་བསལ་དང་འབྲེལ་བ་ཀོ་ལྤགས་ཀྱི་གཞིའོ། །
དང་པོ་ནི། སྲ་བརྐྱང་ཞེས་ཀྱང་བྱ། གཏན་པ་ཞེས་ཀྱང་བྱ་བ་དེ་འདིང་བའི་གནས།
དབྱར་ཁས་བླངས་པའམ། གདིང་ཁར་མཚམས་གཅིག་ཏུ་བྱས་ལ། དུས་དགག་དབྱེ་ཐོན་
པའི་ཕྱི་དེ་ཉིན་ཚེས་བཅུ་དྲུག་ལ། ཡུན་སྤྱིར་གཏང་དུ་ཟླ་བ་ལྔར་འདིང་བ་པོ་དགེ་སློང་སྡོམ་
ལྡན་ཤེས་པ་རང་བཞིན་དུ་གནས་པ། ཆོས་གཞན་མ་ཡིན་པ། མཚམས་ཀྱི་ནང་དུ་གནས་
པ། དབྱར་སྔ་མ་ཁས་བླངས་ཤིང་མ་རལ་བས་འདིང་བའི་དངོས་པོ་དབྱར་སྔ་མའི་རྙེད་པའིརྒྱུ་ལས་
བྱུང་ཞིང་དགག་དབྱེའི་གོང་དུ་གྲུབ་ཅིང་། འདིང་བའི་ཉིན་ལ་བཟོ་གྲུབ་པ། དགེ་
འདུན་གྱི་ཡིན་པ། ཆོས་གོས་གསུམ་རུང་བ་ཚད་ལྡན་ནོ། །
འདིང་བའི་ཆོ་ག་ལ་སྦྱོར་_༥༤བ_བ་ནི། རང་རང་གི་ཆོས་གོས་ཀྱི་བྱིན་རླབས་ཕྱུང་སྟེ་
དགེ་འདུན་གྱི་ཆོས་གོས་འདི་ནི་སྲ་བརྐྱང་དུ་འདིངས་པར་འགྱུར་རོ་ཞེས་ཚོགས་པར་སྨོས་
ལྟུང་བ་སྡེ་ལྔ།
199
ནས། བློ་མཐུན་པ་དང་། བྱེད་པ་པོ་ལ་གསོལ་གཉིས་ཀྱིས་བསྐོ་བ་དང་། གསོལ་བ་བྱས་
ནས་དེ་ལ་གཏད་པ་དང་། དེས་ཀྱང་འདིངས་བར་འགྱུར་རོ། །འདིང་ངོ་། །བཏིང་ངོ་སྙམ་
པའི་བསམ་པ་གསུམ་བསྐྱེད། ཚོགས་པ་ལ། ཚེ་དང་ལྡན་པ་དགབདག་སྲ་བརྐྱང་འདིང་
བར་འགྱུར་གྱི་ཞེས་སོགས་བརྗོད། ཆོས་གོས་རྣམས་བཀྲུ་བ་དང་། དྲུབ་པ་དང་། ཁ་
བསྒྱུར་བའི་ལས་གསུམ་བྱས་ནས་འདུ་བའི་ལས་རྗེས་སུ་བསྒྲུབ་པར་བྱའོ། །
དངོས་གཞི་ནི། བརྐོས་པའི་དགེ་སློང་དེས་སྲ་བརྐྱང་བཏིང་བའི་སྔགས་ལན་གསུམ་
བརྗོད། རྗེས་ནས་དགེ་སློང་རེ་རེའི་མདུན་དུ་འདུག་སྟེ། བཏིང་ངོ་ཞེས་ལན་གསུམ་དུ་གོ་
བར་བྱས། ས་བརྐྱང་དབྱུང་བ་ནི་ས་བརྐྱང་གིས་མཚམས་གཞན་དུ་ཕྱིན་པ་དང་། སྲ་བརྐྱང་
གི་བདག་དུ་བརྐོས་པའི་དགེ་སློང་མཚམས་གཞན་དུ་སྐྱ་རེངས་ཤར་བ་དང་། མཚམས་
དེར་གཏོགས་པའི་དགེ་སློང་ཐམས་ཅད་ཚད་པ་སོགས་ཀྱིས་ནང་དུ་སྡོད་མེད་པར་གྱུར་པ་
དང་། ལས་ཀྱི་ཆོ་གས་དབྱུང་བའོ། །
བཏིང་བའི་ཕན་ཡོན་ནི། འཆང་འབྲལ་འཇོག་གསུམ་དང་། ཡང་ཡང་ཟ་བ། འདུས་
ཤིང་ཟ་བ། མ་སྨྲས་པ་གྲོང་འགྲོ། གོས་བསླང་བ་སོགས་ཀྱི་ལྟུང་བ་ཁེགས། འདིང་བ་ལ་
གཏོགས་པའི་དགེ་སློང་ཡུལ་གཞན་ན་འདུག་ཀྱང་། སྲ་བརྐྱང་དང་འབྲེལ་བའི་རྙིང་པ་ཐུན་
མོང་དུ་དབང་བའོ། །
གཉིས་པ་གོས་ལ་བཅུ་སྟེ། བསྒྲུབ་ལུགས། དབྱེ་བ། སོ་སོའི་མཚན་_༥༥ན_ཉིད།
བྱིན་རླབས་ཀྱི་ཆོ་གའཇིགས་པའི་རྒྱུ། འཆང་བའི་བསམ་པ། ལོངས་སྤྱོད་པའི་གང་ཟག
ལོངས་སྤྱོད་པའི་ཆོ་གདགོས་པ། མཇུག་ཏུ་ཇི་ལྟར་བྱ་བའོ། །
དང་པོ་ལ། དྲ་བ། དྲུབ་པ། ཁ་བསྒྱུར་བའོ། །
གཉིས་པ་ལ། འཚོ་བ། མཁོ་བ། ལྷག་པའི་ཡོ་བྱད་དོ། །
དང་པོ་ལ། དངོས་དང་། ཡོ་བྱད་ཀྱི་གོས་གཉིས།
སོར་མདོ་རིན་ཆེན་འབྱུང་གནས།
200
དང་པོ་ལ་བཅུ་གསུམ་སྟེ། སྣམ་སྦྱར། བླ་གོས་། མཐང་གོས། _ཤམ་ཐབས།_1
ཤམ་ཐབས་ཀྱི་གཟན། རྔུལ་གཟན། རྔུལ་གཟན་གྱི་གཟན། གདོང་ཕྱིས། རྣག་གཟན།
གཡན་དགབ། སྐྲ་བཟེད། _གདིང་བ།_2 རས་ཆེན་ནོ། །
གཉིས་པ་ནི། སྟན་ལ་སོགས་པའོ། །
གསུམ་པ་ལ། འཚོ་བའི་ཡོ་བྱད་ནི། རྒྱུ་རུང་བ་རས་བལ་སོགས་ཧ་ཅང་ངན་པ་དང་།
དཔག་བསམ་གྱི་ཤིང་ལས་བྱུང་བ་སོགས་བཟང་བ་མིན་པ། སྲིན་བལ་དང་དར་སོགས་
རུང་བ་བདུན་པོ་རྣམས་ལ་གྲུབ་པ། ཁ་དོག་ངུར་སྨྲིག་དང་། སྔོན་པོ་དང་། བཙག་གིས་
བསྦྱུར་བ། སྤུ་ཅན། ལུག་རུ་འཁྱིམ་ལྟ་བུ་མ་བཀག་ཅིང་གནང་བའོ། །ཤམ་ཐབས་ཀྱི་
གཟན་ཤམ་ཐབས་དང་མཉམ་ལ། གདོང་ཕྱིས་ཁྲུ་གང་བ། རྣག་གཟན་བླ་གོས་དང་མཉམ་
པ། གཡན་དགབ་སྲིད་དུ་ཁྲུ་དྲུག་དང་ཞེང་ཁྲུ་གསུམ། སྐྲ་བཟེད་ཞེང་དུ་ཁྲུ་ཕྱེད་དང་གཉིས་
པ། སྲིད་དུ་ཁྲུ་གསུམ། རྔུལ་གཟན་དང་རྔུལ་གཟན་གྱི་གཟན་བླ་གོས་དང་མཉམ་པ། འཚོ་
བའི་དོན་དུ་ནི་རེ་རེ་གནང་གི། གཉིས་པ་ལ་སོགས་མ་གནང་ཞིང་། རང་མིང་གིས་རློབ་
པའོ། །
མཁོ་བའི་_༥༥བ_ཡོ་བྱད་ནི། ཁྲུ་གང་ཡན་ཆད་རང་གཞན་ཐུན་མོང་གི་དོན་དུ་
བརླབས་པའོ། །
ལྷག་པོ་ནི། གཞན་ཁོ་ནའི་དོན་དུ་རློབ་སྟེ། གཞན་ལ་ཡིད་གཏད་དེའི།
བཞི་པ་ནི། འཚོ་བའི་ཡོ་བྱད་བྱིན་གྱིས་བརླབས་པ་ནི། ལུས་དང་བསམ་པ་རང་
བཞིན་དུ་གནས་པ། མཚན་དང་ལྟ་བ་མཐུན་པ། དགེ་སློང་གི་སྡོམ་པ་དག་པ་སྟེ། དགེ་སློང་
ཆོས་ལྔ་ལྡན་གྱི་མདུན་དུ་ལྷྭམ་ཕུད། རྒན་ན་ཕྱག་བྱས། འགྲེང་སྟེ་གཉིས་ཀས་ལག་པས་
ཆོས་གོས་བཟུང་། བཙུན་པ་དགོངས་སུ་གསོལ། བདག་དགེ་སློང་མིང་འདི་ཞེས་བྱ་བའི་
ཆོས་གོས་བགྱིས་ལགས་པ། རུང་བ་སྤྱད་པར་འོས་པ་འདི་ཆོས་གོས་སྣམ་སྦྱར་དུ་བྱིན་
ལྟུང་བ་སྡེ་ལྔ།
201
1 2
བོད་རྒྱ་ཚིག་མཛོད་ཆེན་མོ་ལས་ཕྱུངས་ཏེ་ཁ་བསྐོངས་ཞུས།
གྱིས་བརླབ་བོ། །ཞེས་གསུམ་དང་། ཐབས་ལེགས་བྱའོ། །ཡོ་བྱད་ཀྱི་གོས་སྟན་སྐ་རག་
སོགས་ལ་ཡང་འདོན་པ་བསྒྱུར་རོ། །མཁོ་བའི་ཡོ་བྱད་ལ། དགོངས་གསོལ། ཡོ་བྱད་འདི་
བདག་དང་ཚངས་པ་མཚུངས་པར་སྤྱོད་པའི་མཁོ་བའི་ཡོ་བྱད་ཀྱི་གོས་སུ་བྱིན་གྱིས་བརླབ་
བོ། །གསུམ་དང་ཐབས་ལེགས། ལྷག་པོའི་བྱིན་རླབས་ནི། དགོངས་གསོལ། བདག་དགེསློང་
མིང་འདི་ཞེས་བྱ་བའི་ཡོ་བྱད་རུང་བ་མ་དགྱིས་པ། རུང་བར་བགྱི་བར་འོས་པ་འདི་
མཁན་པོའི་ལག་པར་རུང་བར་འགྱིའོ། །མཁན་པོ་ལ་ཡིད་བརྟན་ཏེ་བཅང་བར་བགྱིའོ། །
གསུམ་དང་ཐབས་ལེགས་བྱའོ། །
ལྔ་པ་ལ། དགེ་སློང་ལས་ཉམས་པ་སྤང་བ། བསྔོས་པ། འཕྲོག་པ། བརླག་པ། བྱིན་
རླབས་ཕྱུང་བ། གཞན་ལ་ཡིད་བརྟེན་པ། ཤི་བ་ལ་ཤི་བར་ཤེས་པས་འཇིག་གོ། །
དྲུག་པ་ནི། རྣམ་སྦྱར་ནི་མུ་སྟེགས་པ་དང་མ་རྫོགས་པ་ལས་ཁྱད་པར་དུ་བྱ་བ།
_༥༦ན_བླ་གོས་མཐང་གོས་ནི་སྟོད་སྨད་གཅེར་བ་སྤང་བའི་དོན་དང་། ཡོ་བྱད་ཐམས་ཅད་
མི་རྟག་པའི་བསམ་པས་བཅང་ཞིང་། མཁོ་བའི་ནི་དཀོན་མཆོག་མཆོད་པའམ། ཆོས་ཕྱིར་
ལུས་གསོ་བའི་དོན་དང་། ལྷག་པོ་ནི་མཁན་པོ་སོགས་ཀྱི་དོན་དུ་བསམ་པའོ། །
བདུན་པ་ནི། སྤྱིར་རབ་བྱུང་ཚུལ་ཁྲིམས་དང་ལྡན་པ་དང་། སྣམ་སྦྱར་ནི་དགེ་སློང་
གིས་སོ། །
བརྒྱད་པ་ནི། ཆུད་འཛད་པ་དང་མ་གུས་པ་དང་། རྟགས་གཞན་དུ་གྱུར་པ་སོགས་
སྤངས་ཏེ་བཅང་བར་བྱའོ། །
དགུ་པ་བསླབ་པའི་དགོས་པ་ནི། དངོས་སུ་ལྷག་པོ་བཅང་བ་སོགས་ཀྱི་ལྟུང་བ་
ཁེགས་ཤིང་། བརྒྱུད་ནས་གོས་ལ་ཞེན་པ་དང་བྲལ་བའོ། །
བཅུ་པ་ལ། རྙིང་ཞིང་ཟད་ན་ལྷག་པོ་བླན། ཟུང་གདབ། རལ་ན་བཙེམ་བཅོས། མི་
རུང་ན་སྦྱིན་བདག་གི་ཆེད་དུ་འཇིམ་པ་དང་བསྲེས་ནས་གཙུག་ལག་ཁང་གི་ཞལ་གསོ་བྱའོ། །
གསུམ་པ་ཀོ་ལྤགས་ཀྱི་གཞི་ལས། མཐའ་འཁོབ་ཏུ་ལྷྭམ་དང་ཀོ་ལྤགས་བསྟེན་དུ་
སོར་མདོ་རིན་ཆེན་འབྱུང་གནས།
202
རུང་ཞིང་། དེའི་ཁྱད་པར་ཁྲ་བོ་དང་། གསེར་སོགས་ཀྱིས་སྤྲད་པ་དང་། སྒྲ་སྒྲོག་པ་དང་།
མཐིལ་རིམ་པ་གཉིས་མི་རུང་ཞིང་། གླང་པོ་ཆེ་དང་། སྟགསེང་གེ། རྟ་བོང་སོགས་ཀྱི་རྐོལྤགས་
མི་སྦྱར་རོ། །
གཉིས་པ་བདེ་བར་གནས་པའི་རྐྱེན་སྨན་ལ། དངོས་དང་། གང་གིས་ལོངས་སྤྱོད་
པ། རུང་ཁང་ཇི་ལྟར་བྱ་བའོ། །
དང་པོ་ལ། ངོ་བོ། མཚན་ཉིད། མིང་འདོགས་པའི་རྒྱུ། དགོས་པ། བསྟེན་ཚུལ།
བྱིན་གྱིས་བརླབ་པའི་ཚུལ་ལོ། །
དང་པོ་ནི། དུས་སུ་རུང་བ། ན་ཚོད་དུ་རུང་བ། ཞག་བདུན་པ། _༥༦བ_འཚོ་བའི་
བར་དུ་བཅང་བའོ། །
དང་པོ་ནི། བཟའ་བ་ལྔ་དང་། བཅའ་བ་ལྔ་སོགས་སྐྱ་རེངས་ཤར་ནས་གུང་ཚིག་
གི་ཐུན་ལ་བརྟེན་དུ་རུང་བའོ། །
ཐུན་ཚོད་དུ་རུང་བ་ནི། ཙོ་ཙ་དང་། ཆུ་ཤིང་གི་འབྲས་བུ་དང་། རྒྱ་ཤུག་དང་། ཨ་
ཤཱཏྠ་དང་། ཨུ་དུམ་ཝཱ་ར་དང་། བ་རུ་ཀ་ཤ་དང་། རྒུན་ཆུ་དང་། འབྲ་གོའི་ལྟུང་བ་སྟེ།
བཅོས་པའི་ཚྭ་དང་། འབྲུའི་ཚྭ་དང་། ཞོ་ཁ་ཆུ་དང་། དར་བའི་དྭངས་མ། རྩ་བ་མོ་རུང་ཆུ་
བཏབ་པ། ཚགས་ཀྱིས་བཙགས་པ། སླ་བ་བཞིན་སྣང་བའོ། །
ཞག་བདུན་པ་ནི། འབྲུ་མར་དང་། ཞུན་མར་དང་། སྦྲང་རྩི་དང་། བུ་རམ་གྱི་དབུ་
བའོ། །མར་དཀར་ཞག་བདུན་པ་ཡིན་མིན་དུ་འདོད་ལུགས་གཉིས་ལས། དེ་ལྟར་བྱིན་
གྱིས་བརླབས་པ་ནད་པ་དང་། ལམ་ཞུགས་དང་། དགེ་བརྐོས་དང་ལག་གི་གླ་རྣམས་ཀྱིས་
བསྟེན་དུ་རུང་ལ། གཞན་གྱིས་མི་རུང་།
འཚོ་བཅང་ནི། མེ་ཏོག་དང་འདབ་མ་དང་རྩ་བ་དང་འབྲས་བུའི་སྨན་ཏེ་ཨ་བར་སྐྱུར་
གསུམ་སོགས་སོ། །
ལྟུང་བ་སྡེ་ལྔ།
203
གཉིས་པ་1ལ། དུས་རུང་གིས་བཀྲེས་པ་སེལ་བ་ལ་གཙོ་བོར་གྱུར་ཅིང་ཕྱི་དྲོ་བཟར་
མི་རུང་བའོ། །
ཐུན་ཚོད་དུ་རུང་བ་ནི། རབ་བྱུང་གནང་ཞིང་། སྐོམ་པ་སེལ་བ་ལ་གཙོ་བོར་གྱུར་ལ།
བཏུང་བ་དེའི་དང་སྦྱོར་མཐུན་དང་པོ་ལ་གཡོས་སུ་བྱས་པ་ཐུན་གཉིས་པར་མི་བཏུང་བའོ།།
ཞག་བདུན་པ་ནི། བཀྲེས་པ་དང་རླུང་ནད་སེལ་ཞིང་བྱིན་གྱིས་མ་བརླབས་ན་དུས་
ཐམས་ཅད་དུ་རུང་ལ། བྱིན་གྱིས་བརླབས་ན་ཞག་བདུན་ལས་ལྷག་པོར་མི་རློབ་པའོ། །
འཚོ་བཅང་ནི། ནད་སེལ་བ་ལ་གཙོ་བོར་གྱུར་ཅིང་། ནད་ཞི་བའི་_༥༧ན_མཐའ་ཚུན་
ཆད་དུ་རུང་བའོ། །
གསུམ་པ་ནི། སྔ་དྲོའི་དུས་ཁོ་ན་སོགས་རང་མིང་གིས་ཤེས་པའོ། །
བཞི་པ་ནི། བཀྲེས་པ་སོགས་གོང་བཞིན་ནོ། །
ལྔ་པ་ནི། མིག་སྨན་དང་དོམ་ལྤགས་སོགས་ལུས་ཀྱིས་བསྟེན་པ་དང་། ནད་པས་
དུས་རུང་དུས་མིན་དུ་བསྟེན་པའོ། །
དྲུག་པ་ནི། ན་ཚོད་དུ་རུང་བ་ལ་སྔ་དྲོ་རུང་ཆུ་གཏོར། བྱིན་ལེན་བྱས་ནས་ཡུལ་རྟེན་
གཉིས་ཀ་འགྲེང་སྟེ་ལག་པ་གཡོན་དུ་བཞག་ནས་གཡས་པ་བཀན་ཏེ་དགོངས་གསོལ།
བདག་མིང་འདི་ཞེས་བྱ་བའི་ཐུན་ཚོད་དུ་རུང་བའི་སྨན་འདི་བདག་དང་ཚངས་པ་མཚུངས་
པར་སྤྱོད་པ་རྣམས་ཀྱིས་བགྱི་བར་ཐུན་ཚོད་དུ་རུང་བར་བྱིན་གྱིས་བརླབ་བོ། །ཞེས་གསུམ་
དང་། ཐབས་ལེགས་བྱའོ། །ཞག་བདུན་པ་དང་འཚོ་བཅང་ལའང་དེ་བཞིན་ནོ། །ལྷག་པོའི་
སྨན་བྱིན་གྱིས་རློབ་ན། དགོངས་གསོལ། བདག་མིང་འདི་ཞེས་བགྱི་བའི་སྨན་ལྷག་པོ་རུང་
བ་མ་བགྱིས་པ། རུང་བ་བགྱི་བར་འོས་པ་འདི་མཁན་པོའི་ལག་པར་རུང་བར་བགྱིའོ། །
མཁན་པོ་ལ་ཡིད་གཏད་དེ་བཅང་བར་བགྱིའོ། །རྐྱེན་ཇི་ལྟ་བ་བཞིན་དུ་བཅང་བར་བགྱིའོ། །
ཞེས་གསུམ་དང་། ཐབས་ལེགས་བྱ། བྱིན་རླབས་དབྱུང་བ་ནི། དགོངས་གསོལ། བདག་
སོར་མདོ་རིན་ཆེན་འབྱུང་གནས།
204
1
འགྲེལ་པར། གསུམ་པ་
མིང་འདི་ཞེས་བགྱི་བའི་སྨན་འདི་གང་གི་ཐུན་ཚོད་དུ་རུང་བར་བྱིན་གྱིས་བརླབས་པ་ལས།
དེ་ལྟ་བས་ན་དངོས་པོ་དེ་ཉིད་སླར་དབྱུང་བར་བགྱིའོ། །ཞེས་གསུམ་དང་། ཐབས་ལེགས།
ལྷག་པའི་དབྱུང་བ་ནི། དགོངས་གསོལ། བདག་མིང་འདི་ཞེས་བགྱི་བའི་སྨན་ལྷག་པོ་
_༥༧བ_འདི་གང་གི་ཚེ་མཁན་པོའི་ལག་པར་རུང་བར་བགྱིས་པ་ལ། དེ་ལྟ་བས་ན་དངོས་
པོ་དེ་ཉིད་སླར་དབྱུང་བར་བགྱིའོ། །ཞེས་གསུམ་དང་། ཐབས་ལེགས་བྱའོ། །འཇིག་རྒྱུ་ནི།
བྱིན་ལེན་ཞིག་པ་དང་། རོ་འགྱུར་བ། ཆོ་གས་ཕྱུང་བ། རང་རང་གི་དུས་འདས་པའོ། །
གཉིས་པ་གང་1གིས་ལོངས་སྤྱོད་པ་ནི། སྦྱིར་བཏང་དུ་རབ་བྱུང་ཚུལ་ཁྲིམས་རྣམ་
དག་དང་ལྡན་པ་མྱང་འདས་ཀྱི་བསམ་པ་ཅན་གྱིས་བཅང་ཞིང་། དམིགས་བསལ་ཕ་མ་
སོགས་སློང་བ་ལ་སྦྱིན་ནོ། །སྨན་གྱི་སྣོད་ལྷུང་བཟེད་རློབ་པ་ནི། ཡུལ་དང་རྟེན་གཉིས་ཀ་
འགྲེང་སྟེ་གཉིས་ཀའི་ལག་པ་གཡོན་པར་ལྷུང་བཟེད་བཞགགཡས་པ་གཉིས་ཀས་སྟེང་དུ་
བཀབ་སྟེ་དགོངས་གསོལ། བདག་དགེ་སློང་མིང་འདི་ཞེས་བགྱི་བའི་ལྷུང་བཟེད་ཟས་ལ་
སྤྱད་པར་འོས་པ་དྲང་སྲོང་གི་སྣོད་འདི་སློང་བའི་སྣོད་དུ་བྱིན་གྱིས་བརླབ་བོ། །ཞེས་གསུམ་
དང་ཐབས་ལེགས་བྱ། ལྷུང་བཟེད་མཁོ་བ་དང་ལྷག་པ་ལ་ཡང་གོས་ཀྱི་སྐབས་བཞིན་
འདོན་པ་བསྒྱུར། དབྱུང་བ་ནི། ལག་པ་གཡས་པས་ཁ་ནས་བཟུང་སྟེ་དགོངས་གསོལ།
བདག་དགེ་སློང་མིང་འདི་ཞེས་བགྱི་བའི་ལྷུང་བཟེད་ཟས་ལ་སྤྱད་པར་འོས་པ། དྲང་སྲོང་
གི་སྣོད་འདི་བསླང་བའི་སྣོད་དུ་བྱིན་གྱིས་བརླབས་པ་ལས། རྐྱེན་དེ་ལྟ་བས་ན་དངོས་པོསླར་ད
བྱུང་བར་བགྱིའོ། །ཞེས་གསུམ་དང་ཐབས་ལེགས་བྱ།
གསུམ་པ་རུང་ཁང་བྱིན་གྱིས་བརླབ་པ་ནི། གནས་སྒོ་ཁང་དང་ཤིང་དྲུང་དང་གླང་
པོའི་ར་བ་སོགས་མིན་པ། གནས་ཉེ་འཁོར་ཅན་དང་། བླ་གབ་ཅན་མིན་པ། རུང་ཁང་དུ་
བྱིན་གྱིས་མ་_༥༨ན_བརླབས་པ་ལ།
དགེ་འདུན་ནམ་གང་ཟག་གི་དོན་དུ་རློབ་ཚུལ་བཞི་སྟེ། རྡོ་བཏེག་པའི་མཐའ་ལས་
ལྟུང་བ་སྡེ་ལྔ།
205
1
འགྲེལ་པར། རང་
དབྱུང་བ། ཕྱིས་ལས་གསར་པ་དང་བཅས་པའི་དུས་སུ་བྱུང་བ། དགེ་སློང་གནས་པ་དང་མ་
བྲལ་བའི་དུས་སུ་བྱུང་བ། གང་ཟག་གཅིག་པུའམ་གྲོགས་དང་བཅས་པའི་དུས་སུ་བྱུང་བ་
སྟེ་བཞི་ལས།
དང་པོ་ནི། སོ་ཕག་འགྲེམ་དུས་ལག་གི་བླས་གྲོགས་བཅས་འདུག་པའི་སྤྱོད་ལམ་
གྱིས། གཞི་འདི་ནི་དགེ་འདུན་གྱི་རུང་ཁང་དུ་འགྱུར་རོ། །ཞེས་གསལ་ཞིང་ཚིག་ཏུ་བརྗོད་
དོ། །
གཉིས་པ་ནི། དུས་དེས་དགེ་སློང་མང་པོ་འདུག་ལ་གཅིག་ཅར་ཚེ་དང་ལྡན་པ་དག་
གཞི་འདི་ནི་དགེ་འདུན་གྱི་རུང་བའི་ཁང་པར་འགྱུར་བ་སེམས་སྡུད་ཤིག་ཅེས་བརྗོད། །
གསུམ་པ་ནི། དགེ་འདུན་གྱི་དབུས་སུ་ལས་མཁན་གྱིས་དགེ་གསོལ། གནས་
ཐམས་ཅད་གྲུབ་པའམ། བགྱིས་པའམ། ལགས་པ་ནང་མཚམས་ཕྱི་རོལ་ཉེ་འཁོར་འདོམ་
གང་དང་བཅས་པ་འདི་དགེ་འདུན་གྱི་རུང་བའི་ཁང་པར་བློ་མཐུན་པར་བཞེད་ན། གལ་ཏེ་
དགེ་འདུན་གྱི་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང་།
དགེ་འདུན་གྱི་གནས་ཐམས་ཅད་གྲུབ་པའམ། བགྱིས་པའམ། ལགས་པ་ནང་མཚམས་
དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་ནི་དགེ་འདུན་གྱི་རུང་བའི་ཁང་པར་བློ་
མཐུན་པར་བགྱིའོ། །འདི་ནི་གསོལ་བའོ། །བརྗོད་པ་མཇུག་སྡུད་དང་བཅས་པ་ལ་ཐུགས་
གཏད་པར་ཞུ། དགེ་གསོལ། གནས་ཐམས་ཅད་གྲུབ་པའམ། བགྱི་བའམ། ལག་པ་
_༥༨བ_ནང་མཚམས་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་རུང་
ཁང་གི་གནས་སུ་བཞེད་དེ། དེའི་སླད་དུ་དགེ་འདུན་གྱིས་གནས་ཐམས་ཅད་གྲུབ་པའམ་
བགྱིས་པའམ་ལགས་པ་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་
རུང་བའི་ཁང་པར་བློ་མཐུན་པར་བགྱི་ན། ཚེ་དང་ལྡན་པ་གང་དག་གནས་ཐམས་ཅད་གྲུབ་
པའམ་བགྱིས་པའམ་ལགས་པ་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་
གྱིས་རུང་བའི་ཁང་པར་བློ་མཐུན་པར་མཛད་པ་བཟོད་པ་དེ་དག་ནི་ཅང་མ་གསུང་ཞིག
སོར་མདོ་རིན་ཆེན་འབྱུང་གནས།
206
གང་དག་མི་བཟོད་པ་དེ་དག་གིས་ནི་གསུངས་ཤིགདགེ་འདུན་གྱིས་བཟོད་ཅིང་གནང་
ནས་དགེ་འདུན་གྱི་གནས་ཐམས་ཅད་གྲུབ་པའམ། བགྱིས་པའམ། ལགས་པ་ནང་
མཚམས་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱིས་རུང་བའི་ཁང་
པར་བློ་མཐུན་པར་བགྱིས་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་
ཏོ། །གྲུབ་བགྱིས་ལགས་གསུམ་སྐབས་གང་ཡིན་བརྗོད། འདི་ཡན་དགེ་འདུན་གྱི་དབང་
དུ་བྱས་ནས།
_བཞི་པ་ནི།_ གང་ཟག་གི་དབང་དུ་བྱས་པ་ལ་འདི་སྐད་ཅེས། བདག་གི་བསླབ་པ་
རྣམས་ལ་མི་གུས་པ་མ་ལགས་ཏེ། ཅི་ལྟར་སངས་རྒྱས་བཅོམ་ལྡན་འདས་མཁྱེན་པ་དང་
ལྡན་པ་གཟིགས་པ་དང་ལྡན་པ་རྣམས་ཀྱིས་རུང་བའི་ཁང་པ་དང་ཟས་ཀྱི་ཁང་པར་ཡོངས་
སུ་ལོངས་སྤྱོད་པ་མཁྱེན་ཅིང་གཟིགས་པ་དེ་ལྟ་བུར་འདི་བདག་གི་ཕྱིར་དྲན་པ་ཉེ་བར་
འཇོག་གོ། །དེར་བདག་གིས་ཚངས་སྤྱོད་པས་རྗེས་སུ་འཛིན་པར་གྱུར་_༥༩ན_ཅིག་ཅེས་
སེམས་བསྐྱེད་ཅིང་ཚིག་ཏུ་བརྗོད་དོ། །
ཡང་བརྩོན་འགྲུས་ཀྱི་འཇུག་པ་ཞན་པའི་གང་ཟག་གི་རུང་ཁང་བྱིན་རླབས་དང་།
གཉུག་མར་གནས་པའི་གན་དུ་གློ་བུར་འོང་བའི་དགེ་སློང་གི་རུང་ཁང་བྱིན་གྱིས་རློབ་ཚུལ་
ལས།
དང་པོ་ནི། གནས་དེར་འདུག་ལ་འདི་སྐད་ཅེས་བསླབ་པ་རྗེས་སུ་བཟུང་བའི་ཕྱིར།
སངས་རྒྱས་བཅོམ་ལྡན་འདས་ཀྱིས་ཅི་ཙམ་དུ་གང་ཞིག་རུང་བ་གང་ཅུང་ཟད་བཅས་པ་
བདག་གི་རང་དབང་མེད་པ་སྟེ། ཇི་ལྟར་སངས་རྒྱས་བཅོམ་ལྡན་འདས་མཁྱེན་པ་དང་ལྡན་
པ་གཟིགས་པ་དང་ལྡན་པ་དགག་གིས་རུང་བའི་ཁང་པ་དང་ཟས་ཀྱི་ཁང་པར་ཡོངས་སུ་
སྤྱོད་ན་མཁྱེན་ཅིང་གཟིགས་པ་དང་ལྡན་པ་དག་གི་ཕྱིར་ཉེ་བར་འཇོག་གོ། །དེས་ཚངས་
སྤྱོད་རྗེས་སུ་འཛིན་པར་གྱུར་ཅིགདེ་ཚིག་ཏུ་ཡང་བརྗོད་དོ། །
གཉིས་པ་ནི། གློ་བུར་དུ་འོངས་པ་རྣམས་ངལ་བ་བསོས་པ་ཁུར་ཁྱེར་བཞིན་པ་ཐམས་
ལྟུང་བ་སྡེ་ལྔ།
207
ཅད་འདུག་ལ། ཚེ་དང་ལྡན་པ་དག་གཞི་འདི་ནི་དགེ་འདུན་གྱི་རུང་ཁང་དུ་འགྱུར་རོ། །ཞེས་
གཅིག་ཅར་བརྗོད། དེ་ནས་བྱ་བ་འདི་ཐམས་ཅད་ལ་རག་ལས་ཤིང་། ལས་བརྒྱ་རྩ་གཅིག་
ཡོད་པ་ལས། གསོལ་བའི་ལས་ཉེར་བཞི། གསོལ་གཉིས་ཀྱི་ལས་ཞེ་འདུན། གསོལ་
བཞིའི་ལས་སུམ་ཅུའོ། །
ད་ནི་ཉམས་པ་ཕྱིར་བཅོས་ལ། ལྟུང་བ་ཕྱིར་བཅོས་དང་། རྩོད་པ་ཕྱིར་བཅོས་
གཉིས་ལས།
དང་པོ་གཞུང་གིས་མ་ཟིན་པ་ཁ་བསྐང་སྟེ་བཤད་ན། མི་སྤྲོ་བ་ནན་ཏུར་གྱི་སྒོ་ནས་
ཕྱིར་བཅོས། སྤྲོ་བ་མཐོལ་བཤགས་ཀྱི་སྒོ་ནས་ཕྱིར་བཅོས་ལས།
དང་པོ་ནི། དགེ་སློང་ཕ་མའི་དབང་དུ་བྱས་ནས་སྡིག་_༥༩བ_སྨད་བསྐྲད། ཕྱིར་
འགྱེད་པ་དང་བཞི། གནས་དབྱུང་བདུན། གསོ་དགག་བཞག་པ་གཉིས་ཏེ་བཅུ་གསུམ།
གནས་དབྱུང་བདུན་གཅིག་ཏུ་བསྡུས་ནས་བཅུ་གསུམ་པོ་དེ་ནན་ཏུར་བདུན་དུ་འཇོག
བཅུ་གསུམ་པོའི་ཁར་དགེ་ཚུལ་གཉིས་དང་བཅུ་བཞི། ཁྱིམ་པ་ལ་ལྷུང་བཟེད་ཁ་སྦུབ་པ་
དང་བཅོ་ལྔའོ། །དེ་ལས་སྡིག་པ་ནི་འཐབ་འཀྲོལ་བྱེད་པ་ལ་གསོལ་བཞིའི་ལས་ཀྱིས་
བསྡིགས་ཤིང་། དེས་མ་ཐུབ་ན་གནས་དབྱུང་གིས་བསྡིགས་པའོ། །སྨད་པ་ནི་ལྷག་མའིལྟུང་
བ་ཕྱིར་མི་འཆོས་པ་རྒྱུན་དུ་བྱེད་པ་ལ་གཉེན་པོ་ཆུང་བའི་སྒོ་ནས་སྨད་པའོ། །བསྐྲད་པ་
ནི་ཁྱིམ་སུན་འབྱིན་ནམ་སུན་འབྱིན་པའི་གནས་དེ་ནས་བསྐྲད་པའོ། །ཕྱིར་འགྱེད་ནི་ཁྱིམ་
པ་སོགས་ལ་བརྙས་ཐབས་བྱེད་པ་ལ་གང་ཟག་མཛའ་བ་དང་། ཡིད་བཅུགས་པ་ལ་ཕྱིར་
བགྱེད་པར་བྱེད་པའོ། །གནས་དབྱུང་བདུན་ནི་ལྷག་མ་སོགས་ལྟུང་བ་བྱུང་བར་གྲགས་
ཤིང་། མ་མཐོང་བས་སྨྲ་བས་གནས་ནས་དབྱུང་བ་དང་། ལྟུང་བ་བྱུང་ཡང་མེད་ཅེས་སྨྲ་བ་
ཕྱིར་མི་འཆོས་པ་དང་། མྱོས་འགྱུར་འཐུང་བ་ལྟ་བུ་སྡིག་ལྟ་མི་གཏོང་བ་དང་། འཐབ་
བཀྲོལ་བྱེད་པ་དང་། རྣམ་པར་གཏན་ལ་འབེབས་པ་ལས་གྱུར་པས་ཉེ་བར་མ་ཞི་བ་དང་།
འཐབ་དཀྲོལ་གྱི་རྒྱུ་བསྒྲུབས་པ་དང་། དགེ་སློང་མ་རྣམས་དང་གཞོག་བཏེགས་དང་འཕྱར་
སོར་མདོ་རིན་ཆེན་འབྱུང་གནས།
208
གཡེང་གིས་འདྲིས་པར་བྱེད་པ་གནས་ནས་དབྱུང་བའོ། །
གསོ་སྦྱོང་བཞག་པ་ནི། གདམས་ངག་བཞག་པས་མ་ཐུལ་ན་དགེ་འདུན་དང་ལྷན་
ཅིག་གསོ་སྦྱོང་ཉམས་སུ་མྱོང་མི་གཞུག་པའོ། །
དགག་དབྱེ་བཞག་པ་ནི། དེས་_༦༠ན_མ་ཐུལ་ན་དེ་བཞག་པའོ། །
ལྷུང་བཟེད་ཁ་སྦུབ་ནི། ཁྱིམ་པས་རབ་བྱུང་ལ་གཤེ་སྐུར་འདེབས་ན་གསོལ་བ་
འབའ་ཞིག་པའི་ལས་བྱས་ཏེ། རབ་བྱུང་རྣམས་ཀྱིས་ཆོས་ཟང་ཟིང་གི་ལོངས་སྤྱོད་སྤོང་
བའོ། །ནན་ཏུར་བྱེད་པོ་ནི་དགེ་འདུན་མཚན་ཉིད་པ་དང་། དུས་ནི་དབྱར་ནང་ཡིན་པ་དང་།
སེམས་འཁྲུགས་པའི་དུས་མིན་པར་རོ། །ཚུལ་ནི་སྦྱོར་བ་གླེང་བ་པོ་དགེ་འདུན་གྱིས་བསྐོས་
པས་གླེང་དྲན་དང་དངོས་གཞི་གསོལ་བཞིའི་ལས་དང་རྗེས་མཇུག་སྡུད་དང་། འདི་ཉིད་དུ་
ལྟུང་བ་ཕྱིར་བཅོས་པར་གྱིས་ཤིགདགེ་འདུན་གྱིས་ཁྱོད་བག་ཡངས་སུ་བྱེད་པར་འགྱུར་
རོ་ཞེས་བརྗོད། །
གཉིས་པ་ལ། ཕམ་པ་འཆབ་བཅས་ཀྱི་བཤགས་ཚུལ། ཕམ་པ་འཆབ་མེད་ཀྱི་ལྟུང་
བ་ཕྱིར་བཅོས་ཚུལ། ཕམ་མེད་ཚུལ་ལྡན་གྱི་ལྟུང་བ་ཕྱིར་བཅོས་ཚུལ་ལོ། །
དང་པོ་ནི། ཕམ་པ་བྱུང་ནས་སྐྱ་རེངས་ཕྱི་མ་མ་ཤར་གྱི་བར་དུ་སྨྲ་ཤེས་དོན་གོ་བ་ལ་
མ་མཐོལ་ན་ཚེ་འདིར་འབྲས་བུ་ཐོབ་རུང་གི་རྒྱུད་དག་པར་གྱུར་པའི་སྡོམ་པ་སོར་མི་ཆུད་
པས་དངོས་ལ་བཤགས་པ་མ་གསུངས། སྦྱོར་བའི་སྦྱོར་བ་དང་སྦྱོར་བའི་ཕྱིར་བཅོས་
གསུངས་སོ། །
གཉིས་པ་ལ། བསླབ་པ་མ་ཕུལ་བར་ཕམ་པ་གང་རུང་བྱུང་ནས་ཡེ་མ་བཅབ་པའམ།
ཞག་དེའི་ཕྱིར་ཉིན་སྐྱ་རེངས་མ་ཤར་གོང་དུ་མཐོལ་ཡུལ་ཐ་སྙད་ལྔ་ལྡན་ལ་མཐོལ་བར་
བྱས་པ་ལ་བསླབ་པ་སྦྱིན་པར་གསུངས་པ་ནི་གནོང་འགྱོད་དྲག་པོ་དང་བཅས་ཏེ་དགེ་
འདུན་གྱི་དྲུང་དུ་ཕྱིན། རྗེས་བཟུང་ཞུས་ནས། དགེ་འདུན་གྱི་ལས་བྱེད་པོས་ལྟུང་མཐུན་
རྣམས་བྱིན་གྱིས་བརླབས་_༦༠བ_གནས་ལ་བློ་མཐུན་མངོན་དུ་བྱས་ནས། བསྒྲུབ་བྱས་
ལྟུང་བ་སྡེ་ལྔ།
209
གསོལ་བ་ལན་གསུམ་དུ་བཏབ་སྟེ། ལས་བྱེད་པས་གསོལ་བཞིའི་ལས་ཀྱིས་བསླབ་སྦྱིན་
བྱིན་ཏེ་དགེ་སློང་དུ་བསྒྲུབས་ནས་དགེ་སློང་སྤོ་མགུ་སྤྱོད་པ་རྣམས་ཀྱི་གྲལ་གྱི་འོག་དགེ་
ཚུལ་རྣམས་ཀྱི་གོང་དུ་སྤོ། རང་གི་སློབ་མ་མ་གཏོགས་དགེ་སློང་རང་བཞིན་དུ་གནས་པའིཕྱག་དང་
བཀུར་བསྟི་མི་ལེན། སྟན་མཉམ་པོར་མི་འདུགགནས་ཀྱི་སློབ་དཔོན་དང་སྡོམ་
པ་མི་སྦྱིན། མདོ་མི་འདོན། ལས་ཀྱི་ཁ་སྐོང་མི་བྱ། དགེ་སློང་གི་བསླབ་བྱ་ཇི་ལྟ་བ་བཞིན་
བསྲུང་བའོ། །
གསུམ་པ་ལ། དང་པོར་ལྷག་མ་བཅུ་གསུམ་གྱི་ལྟུང་བ་བཤགས་པ་ནི། ལྟུང་བ་ཕོག་
ནས་སྐྱ་རེངས་མ་ཤར་བར་དགེ་སློང་ལ་མཐོལ། གལ་ཏེ་བཅབས་ན་གང་ཟག་ཁྱད་པར་
ཅན་མིན་པས་ཙི་ཙམ་བཅབས་ཀྱི་བར་གྱི་སྤོ་བ་སྤྱད་དགོས་པས་དགེ་འདུན་རྣམས་ལྟུང་
མཐུན་བྱིན་རླབས་དང་། གནས་ལ་བློ་མཐུན་བྱས། བསྒྲུབ་བྱས་ཕྱག་བྱས། ཙོག་པུར་སྤོ་བ་
སྤྱད་པར་གསོལ་བ་ལན་གསུམ་བཏབ་སྟེ། དགེ་འདུན་གྱི་ལས་བྱེད་པས་གསོལ་བཞིས་སྤོ་
བ་བྱིན། བཅབས་པའི་དུས་དང་པོར་མི་དྲན་ན་དུས་དཔག་ཏུ་མེད་པ་ནས་ཞེས་འདོན་པ་
བསྒྱུར། སྤོ་སྤྱོད་ཀྱི་ལས་ནི་ཕལ་ཆེར་བསླབ་བྱིན་དང་འདྲ་ལ། འདིས་བྱིན་ལེན་སྟོབ་ཏུ་མི་
རུང་། གསོ་སྦྱོང་ལ་གཞན་མེད་ན་མདོ་འདོན་རུང་། གྲལ་མགུ་སྤྱོད་ཀྱི་འོག་ཏུ་སྡད། ཞག་
རེ་བཞིན་འདས་འབྱུང་བརྗོད། ཡུལ་རིང་པོར་སྤོ་བ་སྤྱོད་ན་ཞག་གསུམ་བཞིན་ལན་རེ་
བརྗོད། ལྷག་མའི་ལྟུང་བ་གཞན་བཅབས་པ་ཡོད་ན་དེའི་མིང་ནས་སྨོས་ཏེ་ལྷན་ཅིག་སྦྱིན།
རིམ་གྱིས་དྲན་ན་སྤོ་_༦༡ན_བའི་ཆོ་ག་སྔ་རིམ་ནས་བྱིན་ནས་གཅིག་ཅར་སྤྱད། བཅབས་
ཡུན་གང་རིང་དེ་སྤྱད་པས་ཐུང་བ་རྣམས་ནང་དུ་འདུས། སྤོ་བ་ཐེབས་ནས་མགུ་བ་སྤྱོད་
དགོས་པ་ལ་སྤོ་བ་སྤྱོད་རིང་ལ་ལྷག་མ་རིས་འདྲ་གཉིས་པ་བྱུང་ནས་བཅབས་ན་སྔ་མ་ཞིག་
པས་སྔར་ཇི་ཙམ་བཅབས་པའི་ཚད་དུ་སྤོ་བ་བླངས་ལ་སྤྱད། དེའི་རིང་ལ་འདི་འདྲ་གསུམ་
པ་བྱུང་ན་ཡང་གཞི་ནས་བསླངས་པའི་སྤོ་བ་སྤྱད་དགོས་སོ། །བཞི་པ་སོགས་བྱུང་ན་སྨད་
པའི་ཆད་ལས་བྱད་དོ། །སྤོ་བ་སྤྱོད་པའི་བར་ལ་རིགས་འདྲ་བྱུང་ན་མ་བཅབས་པ་དང་།
སོར་མདོ་རིན་ཆེན་འབྱུང་གནས།
210
ལྷག་མ་རིགས་མི་འདྲ་བ་བྱུང་ནའང་མ་བཅབས་ན་སྔ་མ་མི་འཇིགབཅབས་ན་སྤོ་བ་
བླངས་ནས་ལྷན་དུ་སྤྱོད། སྤོ་བ་སྤྱད་ཚར་རམ་མ་བཅབས་ན་མགུ་བ་སྦྱིན་པ་ནི་དགེ་འདུན་
ལ་ཕྱག་བྱས། ཙོག་པུར་འདུགཐལ་མོ་སྦྱར། མགུ་བའི་དོན་དུ་ལན་གསུམ་གསོལ་བ་
གདབ། དེ་ནས་ལས་བྱེད་པ་པོས་གསོལ་བཞིའི་ལས་ཀྱིས་མགུ་བ་སྦྱིན། མགུ་ལྡན་གྱི་བྱ་
བ་ནི། སྤོ་སྤྱོད་ཀྱི་གོང་བསླབ་སྦྱིན་གྱི་མཇུག་ཏུ་སྡོང་། འདས་བྱུང་བརྗོད། མགུ་སྤྱོད་ནི་
ཞག་དྲུག་པ་ཡིན་ལ། མགུ་བ་སྤྱོད་བཞིན་པ་ལ་རིགས་འདྲ་གཉིས་པ་བྱུང་ན་གཞི་ནས་མགུ་
བ་བླངས། བཞི་པ་ལ་སྨད་པར་བྱ། རེ་ཞིག་འཐབ་བཀྲོལ་ཅན་སོགས་ཀྱིས་འཕྲོ་བཅད་
དགོས་པའི་རྐྱེན་བྱུང་ན་རྐྱེན་གྲོལ་ནས་དེའི་འཕྲོ་བླངས་ལ་སྤྱད། མགུ་བ་སྤྱད་ནས་དབྱུང་
བ་ཞུ་བ་ལ་དགེ་སློང་རང་བཞིན་གནས་པ་ཉི་ཤུ་ཡར་བཅད་ལ། དབྱུང་བའི་དོན་དུ་ལན་
གསུམ་གསོལ་བ་གདབ། དེ་ནས་སྒྲུབ་བྱེད་ཀྱི་མདུན་དུ་རྩྭ་བཀྲམ་པ་ལྟ་བུར་ཁ་སྦུབ་ཏུ་
ཉལ་དུ་བཅུག་སྟེ། ལས་བྱེད་པོས་གསོལ་བཞིའི་ལས་_༦༡བ_ཀྱིས་དགེ་འདུན་གྱི་དབུས་
སུ་དབྱུང་བར་བྱའོ། །
སྤྱིར་མཐོལ་བཤགས་ལ་མཐོལ་བ་སྔོན་དུ་སོང་ནས་བཤགས་པ་རྗེས་སུ་བྱེད་པ་
དང་། མཐོལ་བཤགས་ལྷན་ཅིག་ཏུ་བྱེད་པ་ཡང་ཡོད་དོ། །དེ་ལ་ཕམ་པའི་སྦོམ་པོ་ལྕི་བ་
བཤགས་ཡུལ་ནི་དགེ་སློང་དྲུག་ཡན་ཆད་ཀྱི་དྲུང་དང་། ཡང་བ་ནི་བཞི་ཡན་ཆད་ཀྱི་དྲུང་
དུའོ། །ལྷག་མའི་སྦོམ་པོ་ལྕི་བ་ནི་ལྔ་ཡན་ཆད་ཀྱི་གན་དང་། ཡང་བ་ནི་དགེ་སློང་ཆོས་དྲུག་
ལྡན་ཏེ། དགེ་སློང་གི་སྡོམ་པ་དང་ལྡན་པ། ལྟ་བ་དང་མཚན་མཐུན་པ། ཤེས་པ་རང་བཞིན་
དུ་གནས་པ། སྨྲ་ཤེས་ཤིང་དོན་གོ་བ། མཚན་གཅིག་པ། ལྟུང་བ་མི་མཐུན་པ་སྟེ་བཤགས་
ཡུལ་ཆོས་དྲུག་ལྡན་ལ་བཤགས་པ་པོ་ཡང་འགྱོད་སེམས་དང་སྡོམ་སེམས་ཀྱི་སྒོ་ནས་ཏེ།
དེ་ཡང་གང་ཟག་ཁྱད་པར་ཅན་མདོ་སྡེ་དང་འདུལ་བ་དང་མ་མོ་འཛིན་པ་ལྟ་བུའོ། །དགེ་
འདུན་གྱི་གནས་བརྟན་ཏེ་དགེ་འདུན་འཁྲུགས་ལང་གི་རྐྱེན་དུ་འགྱུར་བའི་གང་ཟག་ཁྱད་
པར་ཅན་ལ་ཕམ་ལྷག་གི་སྦོམ་པོ་དང་། ལྷག་མ་དངོས་ལྟ་བུ་ལ་ཡང་ཆད་ལས་ཀྱིས་མིལྟུང་
བ་སྡེ་ལྔ།
211
བཤགས་པར་དགེ་སློང་ཆོས་དྲུག་ལྡན་ཞིག་གི་དྲུང་དུ་མཐོལ་བཤགས་ཙམ་གྱིས་འགྲུབ་
པས་གསུངས་ལ། སྤང་ལྟུང་བཤགས་པ་ལ་ནི་བླ་གབ་ཐ་དད་ན་གནས་པའི་དགེ་སློང་རྫས་
མི་གཅིག་པ། ལྟ་བ་དང་མཚན་མཐུན་པ་ལ། འཆང་བའི་སྤང་ལྟུང་བཤགས་པ་ནི། རིགས་
མཐུན་རིགས་མི་མཐུན་གྱི་ཡོ་བྱད་ཞག་གཅིག་ཙམ་སྤངས་ཏེ་བཤགས་པའོ། །རིན་པོ་ཆེ་
དང་མངོན་མཚན་ཅན་དང་། ཉོ་ཚོང་གི་རྫས་མ་རྫོགས་པ་ལ་སྦྱིན་པའོ། །བྱིན་འཕྲོག་
འཕྲོག་ཡུལ་ཉིད་ལ་སྤངས་པ་སྟེ་གསོག་འཇོག་ནད་པ་དང་_༦༢ན_མ་རྫོགས་པ་ལ་སྤངས་
ཏེ་བཤགས་པའོ། །ལྟུང་བྱེད་སོར་བཤགས་ཉེས་བྱས་ཀྱི་སྡེ་ཚན་རྣམས་ནི་ཚིག་ཙམ་གྱི་
བཤགས་པས་གྲུབ་ལ། བསླབ་བྱའི་ཉེས་བྱས་ཀྱི་ལྟུང་བ་བཤགས་པ་ཡང་ལུས་ངག་གིརྣམ་འ
གྱུར་དུ་ཐོན་ནས་ལུས་ངག་གི་བཤགས་བྱ་དང་། ཡིད་ཙམ་གྱི་ཡིན་ན་སྡོམ་བྱའི་
བཤགས་བྱའོ། །
དགེ་ཚུལ་གྱི་སྡོམ་པ་བཤགས་པ་ནི། ཕམ་པ་ལ་ཕྱིར་བཅོས་མ་གསུངས་ལ། དེའི་
ཉེས་པ་ལ་སྡིག་པ་ཕྱིར་བཤགས་པ་ཙམ་གནང་ཡང་གཏན་སོར་ཆུད་པར་མི་འགྱུར་ལ།
དགེ་ཚུལ་གྱི་བསླབ་པ་དང་འགལ་ཞིང་ཆང་འཐུང་བ། གར་ཕྲེང་སོགས་མཐོལ་ཞིང་
བཤགས་པ་ནི་མཁན་སློབ་བམ་གནས་བརྟན་ནམ། དགེ་འདུན་གྱི་དྲུང་དུ་ཙོག་པུར་ཐལ་
མོ་སྦྱར་ནས་དགོངས་གསོལ་བྱས་ཏེ། མཐོལ་བཤགས་ཀྱི་སྔགས་ཚིག་ལན་གསུམ་དུ་
བརྗོད། མཐོང་སྡོམ་དང་ཐབས་ལེགས་བྱའོ། །
དགེ་སློང་གི་ཁྲིམས་ཉིས་བརྒྱ་དང་ལྔ་བཅུ་རྩ་གསུམ་ལས་དགེ་ཚུལ་ལ་གནང་བ་ནི་
ཉི་ཤུ་རྩ་གཉིས་ཏེ།
བྱེ་བཤད་ལས།
འཆང་བ་དང་ནི་འབྲལ་བ་དང་། །
དེ་བཞིན་ས་ནི་བརྐོ་བ་དང་། །
རིན་ཆེན་རེག་དང་མེ་ལ་རེག།
སོར་མདོ་རིན་ཆེན་འབྱུང་གནས།
212
སྤངས་ནས་ཟ་བར་བྱེད་པ་དང་། །
ལྗོན་ཤིང་འཛེགས་དང་ཤིང་གཅོད་དང་། །
བྱིན་ལེན་མ་བྱས་ཟ་བ་དང་། །
_རྩ་སྔོན་མི་གཙང་འདོར་བ་དང་། །_
དེ་བཞིན་གསོག་འཇོག་ཟ་བ་དང་། །
ས་བོན་འཇོམས་དང་ཟླ་འཇོག་དང་། །
དགོན་པའི་འབྲལ་དང་གསོག་འཇོག་བྱེད། །
མི་སྨྲ་འགྲོ་དང་དགེ་ཚུལ་ཉལ། །
ཆོས་གོས་ཉི་མ་དང་པོ་ལ། །
བྱིན་གྱིས་མ་བརླབས་ཟླ་ཕྱེད་ཅིང་། །
བྱིན་གྱིས་བརླབས་པ་མ་རྫོགས་པ། །_༦༢བ_
རྫོགས་པར་མི་བྱེད་རྗེན་པ་འཚེད། །
དེ་ལས་གཞན་པའི་བསླབ་བྱ་ལས། །
འགལ་བ་བསླབ་བྱ་ཉེས་བྱས་སོ། །ཞེས་སོ། །
གསུམ་པ་གནས་ལམ་གྱི་གཞི་ལ་ཕྱག་བྱ་བ་དང་མི་བྱ་བའི་ཚུལ། གཙུག་ལག་ཁང་
བརྩིགས་པའི་ཆོ་ག་བརྩིགས་ནས་རི་མོ་བྲི་ཚུལ། སྦ་བ་དང་ཡོངས་སུ་བསྐྱང་བའི་ཚུལ་
རྣམས་ཏེ་རྟོགས་པར་སླ་བས་རྒྱས་པར་མ་སྤྲོས་སོ། །
གཉིས་པ་རྩོད་པ་ཞི་བྱེད་ལ། མདོར་སྒྲོ་སྐུར་སྤང་བའི་དོན་དུ།
སྡོམ་ལ།
མངོན་སུམ་དྲན་པ་མ་སྨྱོས་དང་། །
དེ་བཞིན་གང་མང་ངོ་བོ་ཉིད། །
རྩྭ་རྣམས་བཀྲམ་པ་ལྟ་བུ་དང་། །
ལྟུང་བ་སྡེ་ལྔ།
213
ཁས་བླང་བར་ཡང་བྱ་བའོ། །ཞེས་སོ། །
ལུང་འབོགས་པའི་དོན་དུ་ནི། ཚེ་དང་ལྡན་པ་དགཅེས་སོ། །
དངོས་ཀྱི་ཚིག་དོན་ནི་གོ་བར་གསལ་ལ།
འདོན་པ་མཇུག་བསྡུ་བ་ནི། ཚེ་དང་ལྡན་པ་དགཅེས་ཏེ།
རྣམ་གཞག་བསྒྲགས་པ་ནི། དེ་ལས། ཞེས་སོགས་ཏེ།
རྩོད་པ་ཕྱིར་བཅོས་དེ་ཉིད་ཅུང་ཟད་བཤད་ན། ལས་ཀྱི་རྩོད་པ་ཞི་བྱེད་དང་། འཁོར་
ལོའི་རྩོད་པ་ཞི་བྱེད་དང་། དེ་ལས་གཞན་པའི་རྩོད་པ་ཞི་བྱེད་དོ། །
དང་པོ་ལ། ལས་ཀྱི་རྩོད་པ་དང་། དབྱེན་གྱི་ལྷག་མའི་སྐབས་སུ་བཤད་ལ། དེ་ཉིད་
ཞི་བྱེད་ལ། རྒྱུ་སྤོང་བ་ནི། དགེ་འདུན་དབྱེ་ནུས་པའི་དགེ་སློང་ལ་ལྟུང་བ་མི་གླེང་། ནན་
ཏུར་དང་། སྒོ་གྱུར་དང་། ངན་པའི་གྲངས་སུ་མི་གཞུགདེས་ཚུལ་ལྟུང་བ་གླེང་ན་རང་ལ་
ལྟུང་བ་མེད་ཀྱང་མི་བཟློག་གཉེན་པོ་བསྟེན་པ་ནི། དགེ་སྦྱོང་གི་ཆོས་བཞི་ལ་བརྟེན་ནས་
རང་ལྟ་ལ་མཆོག་འཛིན་དང་། གཞན་ལྟ་ལ་སྡང་བ་སྤངས། ཞི་བྱེད་དངོས་ནི།
_༦༣ན_དགེ་འདུན་གྱི་གསོལ་བཞིའི་ལས་ཀྱིས་བཟོད་པ་སྦྱིན་ནས། དེ་ནས་དགེ་འདུན་ལ་
མཐུན་པ་སྦྱིན་པར་གསོལ་བ་བཏབ་སྟེ། དགེ་འདུན་གྱིས་གསོལ་བཞིའི་ལས་ཀྱིས་མཐུན་
པ་བྱིན། དེ་ནས་དགེ་འདུན་མཐུན་པའི་གསོ་སྦྱོང་སྦྱིན་པར་གསོལ་བ་བཏབ་སྟེ། དགེ་
འདུན་གསོལ་བཞིའི་ལས་ཀྱིས་མཐུན་པའི་གསོ་སྦྱོང་བྱས་ཏེ་དགེ་འདུན་རྣམས་ཐུགས་
དབྱེར་མེད་དུ་བྱེད་པའོ། །
གཉིས་པ་འཁོར་ལོའི་དབྱེན་གྱི་རྩོད་པ་དང་ཞི་བྱེད་ནི། གོང་དུ་ལྷག་མའི་དབྱེན་གྱི་
སྐབས་སུ་དོན་གྱིས་ཤེས་པར་འགྱུར་རོ། །
གསུམ་པ་དེ་ལས་གཞན་པའི་རྩོད་པ་ཞེས་པ་ནི། སྐབས་འདི་ཉིད་ཀྱི་བཤད་བྱ་
དངོས་ཏེ། དེ་ལ་རྩོད་པ་དང་ཞི་བྱེད་གཉིས་ལས། རྩོད་པའི་རྒྱུ་ནི་ནང་ན་ཡོད་པ་ནི་བདག་
འཛིན་དང་ཉོན་མོངས་པ། ཕྱི་རོལ་གནས་པ་དང་། དངོས་པོའི་དེ་བཞིན་ཉིད་ལ་ལོག་པར་
སོར་མདོ་རིན་ཆེན་འབྱུང་གནས།
214
སྒྲུབ་པ། གདམས་ངག་སྤོང་བ། ལྟུང་བ་དང་བཅས་པ། ལས་ལ་མི་མཐུན་པ་དང་བཞིའོ། །
རྩོད་པའི་ངོ་བོ་ནི། ཕན་ཚུལ་མི་མཐུན་པར་སྨྲས་པའི་ཚིག་གི་རྗེས་སུ་སེམས་
གཞོལ་བའི་སེམས་མཁོན་འཛིན་གྱི་བློ་དང་། བློ་དེས་ཀུན་ནས་བླངས་པའི་ལུས་ངག་གི་
རིག་བྱེད་དོ། །
རྩོད་པ་ལ་དབྱེ་ན། ཕུང་པོ་ལ་བདག་ཡོད་མེད་ལྟ་བུ་རྩོད་ནས་ཚིག་འཁོན་འཛིན་
དང་བཅས་པ་འགྱེད་ཕྱིར་གྱི་རྩོད་པ། ལྟུང་བ་གླེང་ནས་བཀའ་བློ་མི་བདེ་བ་ལ་གདམས་
ངག་བཞག་པ་ལ་བརྟེན་ནས་ཚིག་རྩུབ་འཁོན་འཛིན་མི་བསྡམ་ཕྱིར་གྱི་རྩོད་པ། ལྟུང་བ་
བྱུང་ནས་ཚིག་རྩུབ་འཁོན་འཛིན་ལྟུང་ཕྱིར་གྱི་རྩོད་པ། རྩོད་པ་དེ་གསུམ་གྱི་དབང་གིས་
_༦༣བ_གསོ་སྦྱོང་སོགས་ལས་ལ་མཐུན་པ་མ་བྱིན་པ་ལ་བརྟེན་ཚིག་རྩུབ་འཁོན་འཛིན་
དང་བཅས་པ་བྱ་ཕྱིར་གྱི་རྩོད་པའོ། །
གཉིས་པ་ཞི་བྱེད་ལ། རྩོད་པ་ངང་གིས་ཞི་བ་དང་། ཞི་བྱེད་ཀྱིས་ཞི་བ་གཉིས་ལས།
དང་པོ་ནི། རྩོད་པ་པོ་ཚེའི་དུས་བྱས་པ་དང་། ནད་ཀྱིས་རྒྱུན་རིང་དུ་བཏབ་པ་དང་། བསླབ་
པ་ཕུལ་ནས་ཁྱིམ་པར་བབས་པ་དང་། བདག་མེད་རྟོགས་པར་ཤེས་རབ་དང་བྱང་ཆུབ་ཀྱི་
སེམས་རྒྱུད་ལ་སྐྱེས་པའི་སྟོབས་ཀྱིས་ཞི་བ་ལྟ་བུའོ། །
གཉིས་པ་ལ་རྩོད་པ་དང་པོ་ཞི་བྱེད་ལ། མངོན་སུམ་དང་། གང་མང་གི་ཞི་བྱེད་
གཉིས་ལ། དང་པོ་རྒོལ་ཕྱིར་རྒོལ་གཉིས་དང་ཡོད་མེད་ཀྱི་རྩོད་པའི་ཚེ། ཕྱིས་ལུང་རིགས་
ལ་བརྟེན་ནས་བློ་མཐུན་པ་ལྟ་བུར་རྒོལ་ཕྱིར་རྒོལ་མངོན་སུམ་གྱིས་ཞི་བར་བྱེད་པ་དང་།
རྒོལ་ཕྱིར་རྒོལ་རང་སྟོབས་ཀྱིས་མ་ཞི་ན་དཔང་པོ་འཐད་སྒྲུབ་ཀྱི་གཟུ་བོས་དང་། དེས་མ་
ཞི་ན་རྩོད་པ་རྒྱུས་ཡོད་པའི་དགེ་འདུན་གྱིས་དང་། དེས་མ་ཞི་ན་ལུང་རིགས་ལ་མཁས་པའི་
དགེ་སློང་བཞི་ཡན་ཆད་གསོལ་གཉིས་ཀྱིས་བསྐོས་པའི་གསལ་བས་དང་། དེ་མ་ཞི་ན་
དེས་གསོལ་གཉིས་ཀྱིས་བསྐོས་པའི་དགེ་སློང་གསལ་བའི་གསལ་བས་དང་། དེས་མ་ཞི་
ན་གནས་བརྟན་དང་བཅས་པའི་དགེ་འདུན་ལ་རྩོད་པ་ཕུལ་ཏེ་དེས་ཞི་བར་བྱེད་པ་དང་།
ལྟུང་བ་སྡེ་ལྔ།
215
དེས་མ་ཞི་ན་སྡེ་སྣོད་འཛིན་པ་ཚད་མར་གྱུར་པས་ཞི་བར་བྱེད་པ་དང་། དེས་མ་ཞི་ན་སུས་
ཀྱང་བཀའ་ལས་འདའ་བར་མི་ནུས་པའི་གནས་བརྟན་མཐུ་དང་ལྡན་པ་ལ་རྩོད་པ་ཕུལ་ཏེ་
ཞི་བར་བྱེད་པ་ནི་མངོན་སུམ་བརྒྱད་ཀྱི་ཞི་བྱེད་དོ། །
གཉིས་པ་ནི། དེས་མ་ནུས་ན་ཚུལ་ཤིང་_༦༤ན_བྲིམས་ཏེ་གང་མང་བའི་ཕྱོགས་ལ་
དག་པ་བྱིན་ཏེའོ། །
རྩོད་པ་གཉིས་པ་ལ། ལྟུང་བ་དྲན་པས་འདུལ་བ་སྦྱིན་པ་དང་། མ་མྱོས་པའི་འདུལ་
བ་སྦྱིན་པའོ། །
དང་པོ་ནི། ལྟུང་བ་གླེང་ནས་གསལ་པོར་མི་དྲན་པ་ལ་ལྟུང་བ་བྱུང་མ་བྱུང་དྲན་དུ་
བཅུག་ནས་མ་བྱུང་བར་ངེས་ན་དག་པར་བྱིན་བྱུང་བར་ངེས་ན་ཕྱིར་བཅོས་ཏེ་གདམས་ངག་
བྱིན་པའོ། །
གཉིས་པ་ནི། སེམས་མ་སྨྱོས་པའི་གནས་སྐབས་སུ་ལྟུང་བ་བྱུང་མ་བྱུང་དྲན་དུ་
བཅུག་ནས་སྔར་བཞིན་བྱེད་པའོ། །
རྩོད་པ་གསུམ་པ་ཞི་བྱེད་ལ། ལྟུང་བ་ངོ་ཤེས་པ་དང་། མི་ཤེས་པ་གཉིས་ལས།
དང་པོ་ལ། གང་ཟག་ཁ་ཡར་བ་དང་འབྲེལ་པ་དང་། དགེ་འདུན་མཐའ་དག་དང་
འབྲེལ་པ་ལས།
དང་པོ་ནི། ལྟུང་པ་གླེང་བྱེད་ལ་ཁས་བླངས་པའི་སྒོ་ནས་སོ། །
གཉིས་པ་ལ། རྩྭ་བཀྲམ་པ་ལྟ་བུའི་སྒོ་ནས་ཏེ་རྒོལ་ཕྱིར་རྒོལ་བཅོས་ཡུལ་ངེས་མེད་
ལ་ཟིང་ཕྱག་བྱས་ཏེ་ཕྱོགས་ཕན་ཚུན་འདུད་པའོ། །
གཉིས་པ་ངོ་མི་ཤེས་པ་ནི། ལྟུང་བའི་ངོ་བོ་ཉིད་ཚོལ་བའི་སྒོ་ནས་ཞི་བར་བྱེད་དེ།
ལྟུང་བ་མ་དྲན་པ་ལ་དྲན་པའི་ཕྱིར་དགེ་འདུན་གྱིས་གསོལ་བཞིའི་ལས་ཀྱིས་ཟླ་བ་བཞིའི་
བར་དུས་གཞན་དུ་གནས་པའི་སྤྱོད་པ་བྱིན་ཏེ་ལྟུང་བ་དྲན་པར་བྱེད་པའོ། །
རྩོད་པ་བཞི་པ་ལ། ལས་ལ་མཐུན་པ་བྱིན་པས་དངོས་སུ་ཞི་བར་བྱེད་ཅིང་། བརྒྱུད་
སོར་མདོ་རིན་ཆེན་འབྱུང་གནས།
216
ནས་ཞི་བྱེད་ཐམས་ཅད་འཇུག་གོ། །
ཁས་བླངས་པའི་ཞི་བྱེད་ནི། རྒོལ་ཕྱིར་རྒོལ་གཉིས་ཕྱིར་མ་འཕྲོས་པར་གླེང་བྱ་གླེང་
བྱེད་གཉིས་ཀས་ལྟུང་བ་ཡོད་པར་ཁས་བླངས་ཏེ་རྩོད་པ་_༦༤བ_གསུམ་པ་ཞི་བྱེད་ལ་
འཇུག་གོ། །
ད་ནི་རུང་མཐུན་གྱི་དོན་ཤེས་པར་བྱ་སྟེ། རབ་བྱུང་ལ་མི་རུང་བ་དང་། མཐུན་ཅིང་
རུང་བ་ལ་འགལ་བའི་བསླབ་པ་རྣམས་དགག་པར་མཚུངས་པས་གོས་སྦུ་གུ་ཅན་བཀག་
པས་ཨང་རག་སོགས་བཀག་ལ། རུང་བ་དང་མཐུན་ཅིང་མི་རུང་བ་དང་འགལ་བ་སྒྲུབ་པ།
གནང་བ་ཡོ་བྱད་ཀྱི་དངོས་སུ་གནང་བ་དང་ཁ་དོག་ལ་སོགས་པའི་མི་རུང་བ་མིན་པའི་ཟླ་
གམ་སོགས་བགོར་རུང་བ་བཞིན་ནོ། །
འདོན་པ་ཐམས་ཅད་ཀྱི་མཇུག་བསྡུ་བ་ནི། ཚེ་དང་ལྡན་པ། ཞེས་སོགས་ཏེ།
ཚིག་དོན་ཕལ་ཆེར་གོ་སླ་ལ། གང་གཞན་ནས་འབྱུང་བ་ཞེས་པ་སྡེ་སྣོད་གཞན་ནས་
འབྱུང་བའི་མྱང་འདས་ཀྱི་ཆོས་བྱང་ཆུབ་ཀྱི་ཕྱོགས་སོ་བདུན་གྱི་རྗེས་སུ་མཐུན་པ། འགྲོ་བ་
ལ་སོགས་པའི་སྤྱོད་ལམ་འདུལ་བ་དང་མཐུན་པ། ལྟ་བ་དང་ཤེས་རབ་ཀྱིས་བློ་མཐུན་པ་
དང་། དགེ་བའི་ཡོན་ཏན་གྱིས་དགའ་བ་དང་། ཚུལ་ཁྲིམས་དང་ལྟ་བ་འཚོ་བ་ཆོ་གས་མིརྩོད་
པ་དང་། དམིགས་པ་ཕྱོགས་གཅིག་པས་སེམས་ཀུན་ཏུ་བསྲུང་བ་དང་། དགེ་བའི་བྱ་
བ་ལ་མི་བརྗེད་པའི་དྲན་པ་དང་། རང་གཞན་གྱི་རྒྱུད་བྱང་ཆུབ་ཀྱི་ལས་སུ་རུང་བའི་བག་
ཡོད་པས་རྣལ་འབྱོར་དུ་བྱའོ། །
ད་ནི་སྔོན་གྱི་སངས་རྒྱས་བཅོམ་ལྡན་འདས་རྣམས་ཀྱི་གསོ་སྦྱོང་ལ་སངས་རྒྱས་རྣམ་
པར་གཟིགས་ཀྱིས། འདུལ་བ་ནི་སྟོན་པ་དེའི་རིང་ལ་ཉན་ཐོས་རྣམས་ཉོན་མོངས་ཤས་
ཆུང་མོད་ཀྱང་། ལུས་གདུང་ཞིང་སེམས་གདུང་བར་མི་བྱེད་པར་མུ་སྟེགས་ཅན་གྱི་དཀའ་
ཐུབ་_༦༥ན_ལ་ནན་ཏན་དུ་བྱེད་ནས་འབྲས་བུ་འཐོབ་པར་འདོད་པའི་གཉེན་པོར།
བཟོད་པ་བཀའ་ཐུབ་དམ་པ་བཟོད་པ་ནི། །
ལྟུང་བ་སྡེ་ལྔ།
217
མྱ་ངན་འདས་པ་མཆོག་ཅེས་ཐུབ་པས་གསུངས། །
རབ་ཏུ་བྱུང་བ་གཞན་ལ་གནོད་པ་དང་། །
གཞན་ལ་འཚེ་བ་དགེ་སྦྱོང་མ་ཡིན་ནོ། །ཞེས་གསུངས།
གཙུག་ཏོར་ཅན་གྱི་ཉན་ཐོས་རྣམས་ཉོན་མོངས་གཞན་ཤས་ཆུང་ཡང་དགེ་བའི་ལས་
གང་གིས་ལྷ་མིའི་གོ་འཕང་དོན་དུ་གཉེར་བ་དག་མང་བས་དེ་དེའི་གཉེན་པོར།
མིག་ལྡན་འགྲོ་བ་ཡོད་པ་ཡིས། །
ཉམ་ང་བ་དག་ཅི་བཞིན་དུ། །
མཁས་པ་འཚོ་བའི་འཇིག་རྟེན་འདིར། །
སྡིག་པ་དག་ནི་ཡོངས་སུ་སྤང་། །ཞེས་གསུངས།
ཐམས་ཅད་སྐྱོབ་ཀྱི་ཉན་ཐོས་རྣམས་ཉོན་མོངས་པ་གཞན་ཤས་ཆུང་ཡང་། རང་གི་
ཚུལ་ཁྲིམས་ལ་མཆོག་ཏུ་བལྟས་ཏེ་མུ་སྟེགས་ཅན་ལ་སྨོད་པ་ལྷུར་ལེན་པས།
སྐུར་པ་མི་གདབ་གནོད་མི་བྱ། །
སོ་སོར་ཐར་པའང་བསྡམ་པར་བྱ། །
ཟས་ཀྱི་ཚོད་ཀྱང་རིག་པར་བྱ། །
བས་མཐའི་གནས་སུ་གནས་པར་བྱ། །
ལྷག་པའི་སེམས་ལ་ཡང་དག་སྦྱོར། །
འདི་ནི་སངས་རྒྱས་བསྟན་པ་ཡིན། །ཅེས་སོ། །
འཁོར་བ་འཇིག་གི་ཉན་ཐོས་རྣམས་ཉོན་མོངས་པ་གཞན་ཤས་ཆུང་ཞིང་། གྲོང་པའི་
བསྙེན་བཀུར་ལ་ཆགས་པས་དེའི་གཉེན་པོར།
ཇི་ལྟར་བུང་བས་མེ་ཏོག་གི། །
ཁ་དོག་དྲི་ལ་མི་གནོད་པར། །
ཁུ་བ་གཞིབས་ནས་འཕུར་བ་ལྟར། །
སོར་མདོ་རིན་ཆེན་འབྱུང་གནས།
218
དེ་བཞིན་ཐུབ་པ་གྲོང་དུ་རྒྱུ། །ཞེས་སོ། །
གསེར་ཐུབ་ཀྱི་རིང་གི་ཉན་ཐོས་རྣམས་ཉོན་མོངས་པ་གཞན་ཤས་ཆུང་ཡང་
_༦༥བ_རང་གི་ཐོས་པ་དང་ཚུལ་ཁྲིམས་མཆོག་ཏུ་འཛིན་ནས་གཞན་གྱི་དེ་ལ་སྨོད་པའི་
གཉེན་པོར།
བདག་གི་རིགས་དང་མི་རིགས་ལ། །
བརྟག་པར་བྱ་སྟེ་གཞན་རྣམས་ཀྱི། །
མི་མཐུན་པ་དང་གཞན་དག་གིས། །
བྱས་དང་མ་བྱས་རྣམས་ལ་མིན། །ཅེས་སོ། །
འོད་སྲུང་གི་ཉན་ཐོས་རྣམས་ཉོན་མོངས་པ་གཞན་ཤས་ཆུང་ཡང་ཏིང་ངེ་འཛིན་གྱི་རོ་
ལ་ཆགས་པས་དེའི་གཉེན་པོར།
ལྷག་པའི་སེམས་ལ་བག་བྱ་སྟེ། །
ཐུབ་པའི་ཐུབ་གཞི་རྣམས་ལ་བསླབ། །
ཉེར་ཞི་རྟག་ཏུ་དྲན་ལྡན་པའི། །
སྐྱོབ་པ་མྱ་ངན་མེད་པ་ཡིས། །
སྦྱིན་པས་བསོད་ནམས་རབ་ཏུ་འཕེལ། །
ལེགས་སྡོམ་དགྲ་སོགས་མི་འགྱུར་རོ། །
དགེ་དང་ལྡན་པས་སྡིག་པ་སྤོང་། །
ཉོན་མོངས་ཟད་པས་མྱ་ངན་འདའ། །ཞེས་སོ། །
འོ་སྐོལ་གྱི་སྟོན་པ་འདིའི་ཉན་ཐོས་རྣམས་ཉོན་མོངས་པ་མང་ཞིང་སྡིག་པ་སྣ་ཚོགས་
བྱེད་ལ། དགེ་བ་ཅུང་ཟད་ཙམ་གྱིས་ཆོག་པར་འཛིན་ལ། འདོད་པས་སེམས་གཡེང་ཞིང་
མཉམ་པར་འཇོག་མི་ནུས་པའི་གཉེན་པོར།
ལྟུང་བ་སྡེ་ལྔ།
219
སྡིག་པ་ཐམས་ཅད་མི་བྱ་སྟེ། །
དགེ་བ་ཕུན་སུམ་ཚོགས་པར་སྤྱད། །
རང་གི་སེམས་ནི་ཡོངས་སུ་འདུལ། །
འདི་ནི་སངས་རྒྱས་བསྟན་པ་ཡིན། །
ལུས་ཀྱི་སྡོམ་པ་ལེགས་པ་སྟེ། །
ངག་གི་སྡོམ་པའང་ལེགས་པ་ཡིན། །
ཡིད་ཀྱི་སྡོམ་པ་ལེགས་པ་སྟེ། །
ཐམས་ཅད་དུ་ནི་སྡོམ་པ་ལེགས། །
ཀུན་ཏུ་བསྡམས་པའི་དགེ་སློང་ནི། །
སྡུག་བསྔལ་ཀུན་ལས་རབ་ཏུ་གྲོལ། །
ངག་རྣམས་བསྲུང་ཞིང་ཡིད་ཀྱིས་རབ་བསྡམས་ཏེ། །
ལུས་ཀྱིས་མི་_༦༦ན_དགེ་བ་དག་མི་བྱེད་ཅིང་། །
ལས་ལམ་གསུམ་པོ་འདི་དག་རབ་སྦྱངས་ན། །
དྲང་སྲོང་གསུངས་པའི་ལམ་ནི་ཐོབ་པར་འགྱུར། །ཞེས་སོ། །
སངས་རྒྱས་རབས་བདུན་གྱི་འདུལ་བ་སོ་སོའི་མཚན་ཉིད་སོ་སོའི་ལུང་ཡིན་པར་
སྟོན་པ་ནི།
སངས་རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབ། །
འཁོར་བ་འཇིག་དང་གསེར་ཐུབ་འོད་སྲུང་དང་། །
ཤཱཀྱ་ཐུབ་པ་གཽ་ཏཾ་ལྷ་ཡི་ལྷ། །
མི་འདུལ་ཁ་ལོ་སྒྱུར་བ་བླ་ན་མེད། །
སོར་མདོ་རིན་ཆེན་འབྱུང་གནས།
220
འཇིག་རྟེན་མགོན་པོ་སྐྱོབ་པ་མཆོག།
སངས་རྒྱས་དཔའ་བོ་བདུན་པོ་དག།
གྲགས་ལྡན་རྣམས་ཀྱི་སོ་སོ་ཐར། །
འདི་ནི་རབ་ཏུ་རྒྱས་པར་བཏོན། །
ད་ནི་སོ་ཐར་གྱི་འབྲས་བུ་ལ།
འདི་ལ་སངས་རྒྱས་རྣམས་དང་གང་། །
སངས་རྒྱས་ཉན་ཐོས་རྣམས་ཀྱང་གུས། །
འདི་ལ་གུས་དང་བཅས་གྱུར་པས། །
འདུས་མ་བྱས་པ་ཐོབ་པར་གྱིས། །
དེའི་ཕྱིར་རབ་ཏུ་བྱུང་བར་བསྐུལ་བ་ནི། །
བརྩམས་པར་བྱ་ཞིང་དབྱུང་བར་བྱ། །
སངས་རྒྱས་བསྟན་ལ་འཇུག་པར་བྱ། །
འདམ་བུའི་ཁྱིམ་ལ་གླང་ཆེན་བཞིན། །
འཆི་བདག་སྡེ་ནི་གཞོམ་པར་བྱ། །
སོ་ཐར་ལ་ནན་ཏན་དུ་བྱེད་པའི་ཆེ་བ་ནི། །
གང་དག་རབ་ཏུ་བག་ཡོད་པ། །
ཆོས་འདུལ་འདི་ལ་སྤྱོད་འགྱུར་བ། །
སྐྱེ་བའི་འཁོར་བ་རབ་སྤངས་ནས། །
སྡུག་བསྔལ་ཐ་མར་བྱེད་པར་འགྱུར། །
མཐར་ཐུག་གི་འབྲས་བུ་བསྟན་ཟིན་ནས།
ལྟུང་བ་སྡེ་ལྔ།
221
གནས་སྐབས་གསོ་སྦྱོང་གི་ངེས་པ་ནི།
ཕན་པའི་ཚུལ་_༦༦བ_ཁྲིམས་བསྲུང་བ་དང་། །
བསྟན་པ་འཕེལ་བར་བྱ་བའི་ཕྱིར། །
སོ་སོར་ཐར་པ་འདི་བཏོན་པས། །
དགེ་འདུན་གྱིས་ནི་གསོ་སྦྱོང་བྱས། །
གང་གི་ཕྱིར་ནི་མདོ་བཏོན་དང་། །
གང་ཕྱིར་གསོ་སྦྱོང་བྱས་གྱུར་པ། །
ཚུལ་ཁྲིམས་དེ་ནི་བསྲུང་བྱ་སྟེ། །
གཡག་རྔའི་རྩེ་མོ་ཇི་བཞིན་ནོ། །
ད་ནི་མཇུག་རྫོགས་པའི་དགེ་བའི་རྩ་བ་བསྔོ་བ་ནི།
སོ་སོར་ཐར་པ་བཏོན་པ་ཡི། །
བསོད་ནམས་གྲུབ་པ་གང་ཡོད་པ། །
དེས་ནི་འཇིག་རྟེན་ཐམས་ཅད་ཀྱིས། །
ཐུབ་དབང་གོ་འཕང་ཐོབ་པར་ཤོག།
ཅེས་དབང་ཕྱུག་དམ་པའི་མངའ་བདག་དཔལ་ལྷ་བཙན་པོ་རལ་པ་ཅན་གྱི་རིང་ལ་
ཁ་ཆེ་བྱེ་བྲག་ཏུ་སྨ་བའི་དགེ་སློང་རྒྱལ་བའི་བཤེས་གཉེན་དང་། ཞུ་ཆེན་གྱི་དགེ་སློང་ལོ་ཙཱ་
བ་ཅོག་རོ་ཀླུའི་རྒྱལ་མཚན་གྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །
ད་ནི་འཇུག་ཡོངས་སུ་རྫོགས་པའི་ཚིགས་སུ་བཅད་པ་ནི། །
འདི་ན་བློ་གྲོས་བླུན་པོ་མུན་པའི་ཁྲིར་འཁོད་དེས། །
བླང་དོར་བརྗོད་པའི་ལང་ཚོས་དག་པའི་ཕྱོགས་ཉམས་ཤིང་། །
ཆགས་སྡང་ཟང་ཟིང་རྙེད་པ་ཁོ་ན་ལྷུར་བྱེད་པ། །
སོར་མདོ་རིན་ཆེན་འབྱུང་གནས།
222
གང་མཆིས་ཐོ་རངས་མུན་རྡུལ་ཇི་བཞིན་སྲབ་གྱུར་ཅིག།
ངེས་འབྱུང་བློ་དང་གཉེན་པོའི་ནོར་ལྡན་ཅིང་། །
མ་ཆགས་འཕགས་རིགས་དབང་པོ་དུལ་བ་ཀུན། །
ཐོས་དང་བརྩོན་པས་རྒྱུད་སྦྱངས་སྙིང་རྗེ་ཅན། །
བྱང་ཆུབ་ལམ་གྱི་ཕྱོགས་ལ་མཇུག་གྱུར་ཅིག།
ཐ་སྙད་ཐམས་ཅད་སྙིང་པོས་སྟོང་པའི་ཕྱིར། །
ངེས་པའི་དོན་མཆོག་སྐུ་བཞིའི་བཅོམ་ལྡན་ལ། །_༦༧ན_
རྒྱུ་འབྲས་ཕྱིན་ལོག་བྲལ་བའི་ཐབས་རྙེད་དེ། །
འཆི་མེད་རྟག་པའི་གོ་འཕང་འགྲུབ་གྱུར་ཅིག།
འདིར་འབད་དགེ་བའི་ལས་བྱུང་རྣམ་པར་དཀར། །
གང་མཆིས་མཁའ་མཉམ་འགྲོ་བ་ཐམས་ཅད་ཀྱིས། །
རྫོགས་པའི་སངས་རྒྱས་དཔལ་ལྡན་བླ་མའི་ཞབས། །
གོ་འཕང་བདེ་བླག་འགྲུབ་པར་བྱིན་གྱིས་རློབས། །
ཞེས་བྱ་བ་འདི་ནི་ཀརྨ་པ་མི་བསྐྱོད་རྡོ་རྗེ་ཞེས་བྱ་བའི་ལྷག་པའི་བསམ་པས། རྗེས་
འཇུག་རྣམས་ལ་ཆོས་སྦྱིན་དུ་བྱས་པའི་ཡི་གེ་པ་ནི་ཤཱཀྱའི་དགེ་སློང་སྤོང་བ་པ་གཙུག་ལག་
ཕྲེང་བས་བགྱིས་པའོ།
རྣམ་འདྲེན་བཞི་པ་རྒྱལ་བ་དོན་ཀུན་གྲུབ། །
མངོན་གསུམ་དབང་པོའི་སྤྱོད་ཡུལ་གྱུར་པ་ལྟའི། །
སོ་ཐར་མདོ་ཡི་འགྲེལ་ཆེན་རྨད་དུ་བྱུང་། །
རྒྱལ་དབང་མི་བསྐྱོད་རྡོ་རྗེས་མཛད་པ་གང་། །
ཟབ་ཅིང་རྒྱ་ཆེའི་ཆོས་ལ་ལོངས་སྤྱོད་ཅིང་། །
ལྟུང་བ་སྡེ་ལྔ།
223
རྒྱལ་བསྟན་འཛིན་སྤེལ་སྐྱོང་ལ་བློ་དཔའ་བ། །
ལྷག་བསམ་བཟང་པོའི་དཔལ་གྱིས་རབ་ཕྱུག་པ། །
བསླབ་གསུམ་ནོར་དང་ལྡན་པའི་དགེ་སྦྱོང་དེས། །
མི་བཟོད་དཔར་སྤེལ་ཉིན་བྱེད་གཞོན་ནུ་ཡིས། །
གངས་ལྗོངས་འཕགས་བལ་འབྲུག་འབྲས་ཀྱིས་མཚོན་པའི། །
འཛམ་གླིང་མཁའ་མཐར་རྒྱལ་བསྟན་པདྨོའི་དཔལ། །
བཞད་ཅིང་ཆོས་འདུལ་ཟིལ་མངར་བཅུད་བཟང་པོས། །
སྐལ་ལྡན་དྲུག་སྐྱེས་ཚིམ་པའི་ཆོས་ཀྱི་གླུས། །
སྐལ་བཟང་ཐོས་འཛིན་བསམ་ཡས་སྙན་བྱས་པས། །
ཀུན་ཡིད་ངེས་འབྱུང་དད་པས་ཉེར་དྲངས་ཏེ། །
ཀུན་མཁྱེན་རྒྱལ་བའི་ཞིང་སར་འཁོད་གྱུར་ཅིག།
ཅེས་པའང་རྒྱལ་པའི་དབང་པོ་དཔལ་ཀརྨ་པ་རང་བྱུང་རིག་པའི་རྡོ་རྗེ་མཆོག་གིས་
སྙིགས་དུས་སུ་གསུང་རབ་ཉམས་གསོ་མཛད་སྐབས་གང་གི་ཞབས་འབངས་སུ་གྱུར་པ་ཐ་
ཤལ་ཨི་ཤྭ་པུཎྱེ་པས་འཕགས་ཡུལ་ལྡི་ལི་རུ་གསར་དུ་བྲིས་པའོ། །
སོར་མདོ་རིན་ཆེན་འབྱུང་གནས།
224
མདོ་སྔགས་གཞུང་ཆེན་བརྒྱད་ཀྱི་ཕྱོགས་སྒྲིག་དང་དཔེ་སྐྲུན་མཛད་པ་པོའིརྣམ་
ཐར་མདོར་བསྡུས།
རྫོགས་ཆེན་དཔོན་སློབ་སྐུ་ཕྲེང་བདུན་པ། ཀརྨ་གསུང་རབ་ངེས་དོན་བསྟན་པའིརྒྱལ་
མཚན་ནི། མངལ་དུ་མ་ཞུགས་གོང་ནས་ཀྱང་༧རྒྱལ་དབང་ཀརྨ་པ་བཅུ་དྲུག་པ་རང་
བྱུང་རིག་པའི་རྡོ་རྗེ་མཆོག་གི་སྒྲིབ་བྲལ་ཡེ་ཤེས་ཀྱི་གཟིགས་པ་ཆེན་པོས་ལུང་བསྟན་པ་
བཞིན། ཡབ་དམ་ཆོས་ཡོངས་འདུས་དང་། ཡུམ་ལེགས་བཤད་སྒྲོལ་མ་གཉིས་ཀྱི་སྲས་སུ་
རབ་བྱུང་བཅུ་དྲུག་པའི་ཤིང་སྦྲུལ་ཟླ་བ་ཞི་པའི་ཚེས་ཉེར་ལྔ་དང་། སྤྱི་ལོ། 1965 ཟླ་བ་
དྲུག་པའི་ཚེས་ཉེར་བཞི་ལ། སྦས་ཡུལ་འབྲས་མོ་ལྗོངས་ཀྱི་༧རྒྱལ་དབང་ཀརྨ་པའི་གདན་
ས་རུམ་བཏེགས་སུ་བཀྲ་ཤིས་པའི་རྟགས་མཚན་དུ་མ་དང་བཅས་སྐུ་འཁྲུངས། ༧རྒྱལ་
མཆོག་བཅུ་དྲུག་པ་ཆེན་པོ་དང་༧རྒྱལ་བ་ཐམས་ཅད་མཁྱེན་པ་བསྟན་འཛིན་རྒྱ་མཚོ་
མཆོག་ནས་དཔོན་སློབ་ནམ་མཁའ་འོད་གསལ་གྱི་སྐུ་ཕྲེང་དྲུག་པའི་ཡང་སྲིད་དུ་ངོས་
འཛིན་མཛད། དཔོན་སློབ་ནམ་མཁའ་འོད་གསལ་ནི་གུ་རུ་བཀྲ་ཤིས་ཀྱི་ཆོས་འབྱུང་ནང་
དུ་རྣལ་འབྱོར་གྱི་དབང་ཕྱུག་མི་ལ་རས་པའི་ཐུགས་སྲས་རས་པ་ཞི་བ་འོད་དང་། བི་མའི་
ཐུགས་བཅུད་རྫོགས་ཆེན་སྙིང་ཐིག་གི་བཀའ་བབ་གྲུབ་ཆེན་མེ་ལོང་རྡོ་རྗེའི་རྣམ་འཕྲུལ་
ཡིན་པར་གསུངས་ལ། དེ་ནས་བཟུང་རྫོགས་ཆེན་དཔོན་སློབ་རིམ་བྱོན་ནི་སྔ་འགྱུར་རྙིང་
མའི་གདན་ས་དྲུག་གི་ནང་གསེས་མདོ་ཁམས་གྲུབ་དབང་རྒྱལ་བ་རྫོགས་ཆེན་པ་ཞེས་
ཆོས་མིང་གང་ཟག་ལ་འཕོས། གང་ཟག་གི་མིང་གདན་ས་ལ་འཕོས་པ། སྔོན་སློབ་དཔོན་
པདྨས་རྫུ་འཕྲུལ་གྱིས་ཞབས་ཀྱི་ས་བཅགས་ཤིང་བྱིན་གྱིས་བརླབས་པ། རྫ་དཔལ་སྤྲུལ་
དང་། མཁན་ཆེན་གཞན་ཕན་སྣང་བ། འཇུ་མི་ཕམ་སོགས་མཁས་གྲུབ་ཀྱི་སྐྱེས་བུ་མང་དུ་
བྱོན་པའི་གདན་ས་ཆེན་པོ་དེ་ཉིད་ཀྱི་བསྟན་པའི་བདག་པོ་རྣམ་གསུམ་གྱི་ཡ་གྱལ་ཡིན་པ་
225
དང་། ཁྱད་པར་སྐུ་ཕྲེང་དྲུག་པ་འཇིགས་བྲལ་ཚེ་དབང་རྡོ་རྗེ་དེ་ཉིད་རྒྱལ་དབང་༧ཀརྨ་པ་
རིག་པའི་རྡོ་རྗེ་མཆོག་གི་སྐུའི་དབོན་པོའི་སྐྱེ་བ་བཞེས་པ་ནས་བཟུང་སྐུ་ཕྲེང་དྲུག་པ་དང་
བདུན་པ་གཉིས་ནི་ཕྱག་རྫོགས་ཟུང་འཇུག་གི་བསྟན་པའི་བདག་པོར་གྱུར་ཅིང་བཀའ་
བརྒྱུད་དང་རྙིང་མའི་བསྟན་པ་ཟུང་གི་མཛད་པ་བས་ཆེན་བསྐྱངས་དང་སྐྱོང་བཞིན་པ་ནི་
གཤམ་གསལ་ལྟར་རོ། །
སྤྱི་ལོ། 1968 ལོ་དགུང་ལོ་གསུམ་གྱི་ཐོག་༧རྒྱལ་དབང་ཀརྨ་པ་མཆོག་གིས་
གཙུག་ཕུད་བཞེས་ཏེ། མཚན་ལ་ཀརྨ་གསུང་རབ་ངེས་དོན་བསྟན་པའི་རྒྱལ་མཚན་ཞེས་
གསོལ། དེ་དང་ཆབས་ཅིག་འཆི་མེད་ཚེ་སྒྲུབ་ཀྱི་བརྟན་བཞུགས་དང་འབྲེལ་གསེར་ཁྲི་ལ་
མངའ་གསོལ་གཟེངས་བསྟོད་མཛད། དགུང་ལོ་ལྔ་ནས་ལྗགས་ཀློག་གསན། སྐུ་ཆུང་ངུའི་
དུས་ནས་མཁྱེན་རབ་ཀྱི་རྩལ་རྫོགས་པས་འབྲི་ཀློག་སོགས་ཚེགས་མེད་དུ་མཁྱེན།
སྤྱི་ལོ། 1974 ལོ་དགུང་ལོ་དགུ་པར་༧རྒྱལ་དབང་ཀརྨ་པ་མཆོག་ལས་དགེ་ཚུལ་
གྱི་སྡོམ་པ་བཞེས་ཏེ་མཚན་ལ་ཀརྨ་སྒྲུབ་བརྒྱུད་བསྟན་པའི་རྒྱལ་མཚན་དང་། དགུང་ལོ་
བཅུའི་ཐོག་བྱང་ཆུབ་སེམས་དཔའི་སྡོམ་པ་བཞེས་ཤིང་། མཚན་ལ་བྱང་ཆུབ་སེམས་དཔའ་
འགྲོ་བའི་མགོན་པོ་ཞེས་གསོལ།
དགུང་ལོ་བཅུ་གཉིས་པར་གདན་ས་རུམ་བཏེགས་བཤད་སྒུབ་ཆོས་འཁོར་གླིང་དུ།
༧རྒྱལ་དབང་ཀརྨ་པ་བཅུ་དྲུག་པ་རང་བྱུང་རིག་པའི་རྡོ་རྗེ་མཆོག་ནས་སྒྲུབ་བརྒྱུད་ཀརྨ་
བཀའ་བརྒྱུད་ཀྱི་རྒྱུད་འཛིན་ཐུགས་སྲས་སུ་མངའ་གསོལ་གྱི་འཇའ་ས་བསྩལ།
དགུང་ལོ་བཅུ་གཅིག་ནས་བཟུང་ལོ་ངོ་གསུམ་གྱི་རིང་ལ་ཀརྨའི་འཇམ་དབྱངས་
ཁང་གི་གཞི་རིམ་སློབ་གྲྭར་ཞུགས་ཏེ། སུམ་རྟགས་དག་གསུམ་དང་། སྙན་ངགམི་ཕམ་
མཁས་འཇུག་སོགས་སློབ་གཉེར་མཛད།
སྤྱི་ལོ། 1980 ལོར་༧རྒྱལ་དབང་ཀརྨ་པ་མཆོག་དང་ལྷན་དུ་ནུབ་ཕྱོགས་ཨ་རི་
དང་ཁེ་ན་ཌ། ལྷོ་ཤར་ཨེ་ཤེ་ཡའི་རྒྱལ་ཁབ་ཁག་ལ་ཕེབས་ཏེ་དབུ་ཞྭ་མཐོང་གྲོལ་ཆེན་མོའིཕྱོགས་
སྒྲིག་དང་དཔེ་སྐྲུན་མཛད་པ་པོའི་རྣམ་ཐར།
226
ངོ་སྤྲོད་སོགས་ཆོས་ཀྱི་འཁོར་ལོ་ཐོག་མར་བསྐོར།
སྤྱི་ལོ། 1981 ལོར་འཕགས་ཡུལ་ཝ་ར་ཎཱ་སིའི་སཾསྐྲྀཏ་མཐོ་རིམ་སློབ་གྲྭའི་
ཁོངས་གཏོགས་རུམ་བཏེགས་ཀརྨ་ཤྲཱི་ན་ལནྡའི་བཤད་གྲྭ་ལ་ཞུགས་ཏེ། ཐོག་མར་བསྡུས་
གྲྭ་དང་བློ་རྟགས་སོགས་རིགས་ལམ་སྤྱིའི་སྐོར་དང་། འདུལ་བ། མངོན་པ། ཚད་མ། ཤེར་
ཕྱིན། དབུ་མ་སྟེ་མདོ་ཕྱོགས་ཀྱི་གཞུང་བཀའ་པོད་ལྔ་དང་། དེ་བཞིན་སྤྱོད་འཇུག་དང་།
རྒྱུད་བླ་མ། འབྱེད་གཉིས་སོགས་མདོ་ཕྱོགས་ཀྱི་གཞུང་ལུགས་མཐའ་དག་ལ་ཐོས་བསམ་
གྱིས་སྒྲོ་འདོགས་བཅད། དེ་རྗེས་མུ་འཐུད་དེ་མཁན་ཆེན་བླ་མ་ཚུལ་ཁྲིམས་རྒྱ་མཚོ་རིན་
པོ་ཆེའི་དྲུང་ནས་ཟབ་མོ་ནང་གི་དོན། རྒྱུད་བརྟག་གཉིས་ཏེ་སྔགས་གཞུང་ཆེན་མོ་གཉིས་
དང་། ངེས་དོན་ཕྱག་རྒྱ་ཆེན་པོའི་ཁྲིད་ཡིག་རྒྱས་པ་ངེས་དོན་རྒྱ་མཚོ་དང་། རྣལ་འབྱོར་གྱི་
དབང་ཕྱུག་མི་ལ་རས་པའི་མགུར་འབུམ་གྱི་སྐོར་གྱི་ཟབ་ཁྲིད་བཅས་གསན་ཏེ་བསྒོམ་པས་
ཐུགས་རྒྱུད་ལ་ལེགས་པར་སྦྱར།
༧རྒྱལ་དབང་ཀརྨ་པ་བཅུ་དྲུག་པ་དང་། ༧སྐྱབས་རྗེ་དིལ་མགོ་མཁྱེན་བརྩེ་རིན་
པོ་ཆེ་སོགས་སྔོན་རྗེས་སུ་བཀའ་རྙིང་གི་སྐྱེས་ཆེན་དམ་པ་བཅུ་ཕྲག་གཉིས་ལ་ཉེ་བར་
གཙུག་ཏུ་བསྟེན་ཏེ་མར་མི་དྭགས་གསུམ་ལས་བརྒྱུད་ཅིང་མཆེད་པའི་བཀའ་བཞི་བརྒྱུད་
པའི་མན་ངག་དང་། མཁན་སློབ་ཆོས་གསུམ་གྱི་བཀའ་དྲིན་ལས་བྱུང་ཞིང་མཁས་གྲུབ་བྱེ་
བའི་ཞལ་ནས་སྙན་དུ་བརྒྱུད་པ་སྔ་འགྱུར་རྙིང་མའི་བཀའ་གཏེར་དག་སྣང་གི་ཆོས་བཀའ་
སོགས་ཀྱི་བརྒྱུད་པ་ཟམ་མ་ཆད་ཅིང་སྔོན་གྱི་ཕྱག་སྲོལ་མ་ཉམས་པར་ཡོད་པ་ཐམས་ཅད་
སོ་སོའི་ཁུངས་དང་འབྲེལ་བའི་སྨིན་བྱེད་དབང་། གྲོལ་བྱེད་ཁྲིད། རྒྱབ་རྟེན་ལུང་དང་
བཅས་པ་ཚང་ལ་མ་ནོར་བ་ཞལ་ནས་སྙན་དུ་བརྒྱུད་དེ་ཐུགས་ཀྱི་དཔལ་བེའུར་གཏམས།
ལྷག་པར་དུ་སྙིང་ཐིག་གི་ཆོས་སྐོར་སྤྱིའི་སྨིན་བྱེད་དང་ཁྱད་པར་ལམ་རིམ་ཡེ་ཤེས་བླ་མའི་
བཀའ་ཁྲིད་༧སྐྱབས་རྗེ་མཁྱེན་བརྩེ་རིན་པོ་ཆེའི་མདུན་ནས་ལེགས་པར་གསན་ཏེ་ཐུགས་
ཉམས་སུ་བཞེས།
ཕྱོགས་སྒྲིག་དང་དཔེ་སྐྲུན་མཛད་པ་པོའི་རྣམ་ཐར།
227
སྤྱི་ལོ། 1990 ལོར་བཤད་གྲྭའི་སློབ་གཉེར་མཐར་ཕྱིན་ནས། ཀརྨ་ཤྲཱི་ན་ལནྡའི་
བཤད་གྲྭའི་བཀའ་རབ་འབྱམས་པ་དང་། ཝ་ར་ཎཱ་སིའི་སཾསྐྲྀཏ་མཐོ་རིམ་སློབ་གྲྭའི་ཨ་
ཅཱཪྱའི་མཚན་གནས་བཞེས།
དེ་ནས་ནུབ་ཕྱོགས་ཨ་རིའི་ཁོ་ལམ་སྦི་ཡའི་སློབ་གྲྭ་ཆེན་མོར་དབྱིན་ཇིའི་སྐད་
ཡིག་དང་རྒྱལ་སྤྱིའི་ཆོས་ལུགས་དཔྱད་བསྡུར་ཉམས་ཞིབ་ཀྱི་འཛིན་གྲྭར་ཞུགས་ཏེ་སློབ་
གཉེར་མཛད། དེ་ནས་བཟུང་སྟེ་ཨ་རི་དང་། ཡུ་རོབ་ཀྱི་གཙོས། ལྷོ་ཤར་ཨེ་ཤེ་ཡ་སོགས་
འཛམ་གླིང་ཤར་ནུབ་ཀྱི་ཡུལ་གྲུ་ཁག་ལ་ཕེབས་ཏེ་ཆོས་ཀྱི་འཁོར་ལོ་བར་མེད་དུ་བསྐོར།
སྤྱི་ལོ། 1994 ནང་ཨ་རིའི་མངའ་སྡེ་ནིའུ་ཡོག་ཏུ། བོད་ཀྱི་རིག་གཞུང་སྤྱི་དང་ཁྱད་
པར་ལུང་རྟོགས་ཀྱི་བདག་ཉིད་རྒྱལ་བསྟན་རིན་པོ་ཆེ་འདི་ཉིད་མི་ཉམས་དར་སྤེལ་དང་
ཉམས་པ་སླར་གསོའི་ཆེད་དུ། ནི་ཏཱརྠ(ངེས་དོན་) ཤེས་རིག་ཉམས་གསོ་ཁང་(Nitaha
International Non-profit Educational Corporation) ཞེས་པའི་ཚོགས་པ་གསར་དུ་
བཙུགས། འདིའི་སྐོར་ཞིབ་ཕྲ་གླེང་བརྗོད་དང་དཔེ་བསྐྲུན་གསལ་བཤད་ནང་གསལ།
སྤྱི་ལོ། 1996 ལོ་ནས་བཟུང་ཨ་རིའི་མཐོ་རིམ་སློབ་གྲྭ་ནཱ་རོ་པ་ལ་ལོ་ལྟར་ཟླ་བ་
གཅིག་ནས་གསུམ་བར་ནང་པའི་ལྟ་གྲུབ་སྐོར་དབུ་མ་འཇུག་པ་དང་། སྤྱོད་འཇུག་ཤེས་
རབ་ལེའུ། དབུ་མ་རྒྱན། རྒྱུད་བླ་མ་བཅས་ཀྱི་ལྗགས་ཁྲིད་མཛད།
སྤྱི་ལོ། 1996 ལོར་ནུབ་ཕྱོགས་ཁེ་ན་ཌར་(Nitartha Institute)ངེས་དོན་
བཤད་གྲྭ་ཞེས་པ་བོད་ལུགས་ཀྱི་ནང་བསྟན་བཤད་གྲྭའི་ཆོས་སྒར་བཙུགས། ལོ་ལྟར་ཆོས་
ཐུན་ཟླ་བ་རེ་འཚོགས་ཏེ། ལོ་རིམ་མཐོ་དམའ་ལྟར་བསྡུས་གྲྭ། བློ་རྟགས། གྲུབ་མཐའ།
དབུ་མ། ཕར་ཕྱིན། རྒྱུད་བླ་མ། ཤེས་བྱ་ཀུན་ཁྱབ་མཛོད་ནས་སྡེ་ཚན་འགའ་ཤས།
སྔགས་གཞུང་ཟབ་མོ་ནང་དོན་བཅས་ལྗགས་ཁྲིད་གནང་། གཞན་ཡང་དེའི་རིང་ལ་དགེརྒན་
དུ་རྒྱ་གར་ནས་ནང་བསྟན་གྱི་སློབ་དཔོན་ཨ་ཅཱཪྱ་རྣམས་གདན་ཞུས་དང་། ཕྱི་རྒྱལ་
བའི་ཞལ་སློབ་དགེ་རྒན་ཁ་ཤས་བསྐོས་ཏེ་འཆད་ཉན་མཛད་པ་དང་། དེ་སྐབས་ཞལ་སློབ་
ཕྱོགས་སྒྲིག་དང་དཔེ་སྐྲུན་མཛད་པ་པོའི་རྣམ་ཐར།
228
རྣམས་ཞོག་པར་ལུས་སྦྱོང་དང་། སྔ་དྲོར་དཔྱད་སྒོམ་། དེ་རྗེས་འཛིན་གྲྭ་ཁག་བཅས་
འཚོགས། ཨ་རི་དང་ཡུ་རོབ་སོགས་ལ་དབྱིན་ཇིའི་སྐད་ཀྱིས་བོད་ཀྱི་མཐུན་མོང་མ་ཡིན་
པའི་རིགས་ལམ་རྣམ་ཐར་སྒོ་བཞིའི་ཐོག་ནས་མདོ་སྔགས་ཀྱི་གཞུང་ལ་རྟགས་བསལ་
གཏོང་བའམ་རྩོད་པ་བྱེད་པ་ཐེངས་དང་པོ་ཡིན།
སྤྱི་ལོ། 1997 ལོར་ཨ་རི་དང་ཁེ་ན་ཌ་ལ་བཀའ་བརྒྱུད་དང་སྔ་འགྱུར་རྙིང་མའི་
ཟབ་ཆོས་སློབ་གཉེར་དང་ཉམས་ལེན་བྱེད་པ་རྣམས་ཀྱི་བསྐུལ་བ་ལྟར་ན་ལནྡ་བོ་དྷི་
ཞེས་པའི་ཆོས་ཚོགས་གསར་དུ་བཙུགས། ཞལ་སློབ་རྣམས་ལ་སྔོན་རྗེས་སུ་ཀུན་བཟང་
བླ་མའི་ཞལ་ལུང་དང་། སྔོན་འགྲོའི་སྐོར། ཀུན་ཏུ་བཟང་པོའི་སྨོན་ལམ། ཚིག་གསུམ་
གནད་བརྡེགཕྱག་ཆེན་ངེས་དོན་རྒྱ་མཚོ། རྡོར་སེམས་ཆོས་སྐོར་སོགས་གསུངས་ཏེ་ན་
ལནྡ་བོ་དྷིའི་རི་ཁྲོད་ཅེས་པ་ལོ་ལྟར་དབྱར་ཆོས་ཉིན་བཅུའི་བར་འཚོགས་ཏེ་སྒོམ་སྒྲུབ་
ཉམས་ལེན་ལ་སྦྱར། དམ་པ་འདི་ཉིད་ཀྱིས་བཀའ་ཆོས་གསུང་སྐབས་ཞལ་གསལ་ལ་སྒྲ་
དག་པ། ཚིག་ཉུང་ལ་དོན་འདུས་པ། གནད་ཉམས་ལེན་གྱི་སྟེང་དུ་བསྐོར་ནས་གསུངས་
པས་ཕྱི་གླིང་པའི་མཁས་ཆེན་རྣམས་ཀྱིས་ཀྱང་བསྔགས་བརྗོད་ཀྱི་མེ་ཏོག་འཐོར།
སྤྱི་ལོ། 1998 ལོར་༧རྒྱལ་དབང་ཀརྨ་པ་བཅུ་བདུན་པའི་བཀའ་བཞིན་ཀ་མ་ལ་
ཤཱི་ལ་དང་ཐེག་གསུམ་བཀྲ་ཤིས་ཆོས་གླིང་གཙོས་འཇར་མན་གྱི་བཀའ་བརྒྱུད་ཆོས་ཚོགས་
དང་ཞལ་སློབ་རྣམས་ལ་ཞབས་འདེགས་མཛད།
དམ་པ་འདི་ནི་སྔོན་མི་ལའི་ཐུགས་སྲས་རས་པ་ཞི་བ་འོད་དང་། བི་མའི་ཐུགས་
བཅུད་རྫོགས་ཆེན་སྙིང་ཐིག་གི་བཀའ་བབ་གྲུབ་ཆེན་མེ་ལོང་རྡོ་རྗེའི་རྣམ་འཕྲུལ་ཡིན་པ་གུ་
རུ་བཀྲ་ཤིས་ཀྱི་ཆོས་འབྱུང་དུ་གསལ་བ་ལྟར་ལ། སྔོན་གྱི་སྨོན་ལམ་དང་། ཐུགས་བསྐྱེད་
རྟེན་འབྲེལ་སྣ་ཚོགས་པའི་དབང་གིས་སྔ་འགྱུར་རྙིང་མ་དང་སྒྲུབ་བརྒྱུད་བསྟན་པའི་རྒྱལ་
མཚན་གྱི་སྲོག་ཤིང་ལྟ་བུར་གྱུར།
གཞན་ཡང་དམ་པ་འདི་ཉིད་ཀྱིས་དབྱིན་སྐད་དུ་ཕྱི་རྒྱལ་གྱི་ལོ་ཙཱ་བ་དང་ལྷན་དུ།
ཕྱོགས་སྒྲིག་དང་དཔེ་སྐྲུན་མཛད་པ་པོའི་རྣམ་ཐར།
229
ཀརྨ་པ་དགུ་པ་དབང་ཕྱུག་རྡོ་རྗེའི་གསུང་ཕྱག་ཆེན་ངེས་དོན་རྒྱ་མཚོ་དང་། མི་བསྐྱོད་རྡོརྗེའ
ི་དབུ་མ་ལ་འཇུག་པ་དང་། ཕར་ཕྱིན་གྱི་རྩ་བའི་ཚིག་འགྲེལ་དང་། དཔའ་བོ་གཙུག་
ལག་ཕྲེང་བའི་སྤྱོད་འཇུག་ཤེས་རབ་ལེའུའི་འགྲེལ་པ་སོགས་འགྱུར་ཟིན་པ་དང་། ཀརྨ་པ་
དགུ་པ་དབང་ཕྱུག་རྡོ་རྗེའི་གསུང་དབུ་མ་ལ་འཇུག་པའི་འགྲེལ་པ་ད་ལྟ་འགྱུར་བཞིན་པ་
དང་། དཔལ་སྤྲུལ་ཕར་ཕྱིན་སྤྱི་དོན་སོགས་བསྒྱུར་རྒྱུའི་དགོངས་འཆར་ཡོད་པ་དང་། ཁོང་
གི་གསུང་ཆོས་དབྱིན་སྐད་ཐོག་བློ་རིག་གི་འགྲེལ་བཤད་དང་། ཞི་གནས་སྒོམ་ཁྲིད། ཀུན་
ཏུ་བཟང་པོའི་སྨོན་ལམ་གྱི་འགྲེལ་བཤད། རྡོར་སེམས་ཁྲིད་ཡིགཕྱག་རྫོགས་ཀྱི་སྙིང་
དོན། ཤེས་བྱ་མཛོད་ཀྱི་བཀའ་ཁྲིད་སྐོར་སོགས་དེབ་ཆེ་ཆུང་བཅུ་ཕྲག་འགའ་ཤས་པར་དུ་
འཁོད།
དེ་ལྟར་དམ་པ་འདི་ཉིད་ཀྱིས་རང་དོན་དུ་ཐོས་བསམ་སྒོམ་གསུམ་དང་། གཞན་
དོན་དུ་འཆད་རྩོད་རྩོམ་གསུམ། གཉིས་དོན་དུ་བཤད་སྒྲུབ་ལས་གསུམ་གྱི་མཛད་པ་ལྷུར་
བླངས་ཏེ། རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པའི་མཛད་
རྗེས་ཕུལ་དུ་ཕྱིན་པ་བྱུང་དང་འབྱུང་བཞིན་པར་འཚོ་ཞིང་བཞེས་པ་ལགས་སོ། །
ཅེས་པ་འདིའང་སྐྱབས་རྗེ་དེ་ཉིད་ཀྱི་ཞབས་འབངས་སུ་འཁོད་པ་རྫོགས་ཆེན་
དཔལ་རྡོར་ནས་སྤྱི་ལོ། 2004 ལོའི་ཟླ་བ། 2 པར་བྲིས་པ་དགེའོ། །
ཕྱོགས་སྒྲིག་དང་དཔེ་སྐྲུན་མཛད་པ་པོའི་རྣམ་ཐར།
230


